[
  {
    "kanun": "tbk",
    "kanunName": "Türk Borçlar Kanunu",
    "madde": "1",
    "text": "MADDE 1- Sözleşme, tarafların iradelerini karşılıklı ve birbirine uygun olarak açıklamalarıyla kurulur.\n\nİrade açıklaması, açık veya örtülü olabilir.\n\n \n\n2. İkinci derecedeki noktalar"
  },
  {
    "kanun": "tbk",
    "kanunName": "Türk Borçlar Kanunu",
    "madde": "2",
    "text": "MADDE 2- Taraflar sözleşmenin esaslı noktalarında uyuşmuşlarsa, ikinci derecedeki noktalar üzerinde durulmamış olsa bile, sözleşme kurulmuş sayılır.\n\nİkinci derecedeki noktalarda uyuşulamazsa hâkim, uyuşmazlığı işin özelliğine bakarak karara bağlar.\n\nSözleşmelerin şekline ilişkin hükümler saklıdır.\n\n \nII. Öneri ve kabul\n1. Süreli öneri"
  },
  {
    "kanun": "tbk",
    "kanunName": "Türk Borçlar Kanunu",
    "madde": "3",
    "text": "MADDE 3- Kabul için süre belirleyerek bir sözleşme yapılmasını öneren, bu sürenin sona ermesine kadar önerisiyle bağlıdır.\n\nKabul bu süre içinde kendisine ulaşmazsa; öneren, önerisiyle bağlılıktan kurtulur.\n\n \n2. Süresiz öneri\na. Hazır olanlar arasında"
  },
  {
    "kanun": "tbk",
    "kanunName": "Türk Borçlar Kanunu",
    "madde": "4",
    "text": "MADDE 4- Kabul için süre belirlenmeksizin hazır olan bir kişiye yapılan öneri hemen kabul edilmezse; öneren, önerisiyle bağlılıktan kurtulur.\n\nTelefon, bilgisayar gibi iletişim sağlayabilen araçlarla doğrudan iletişim sırasında yapılan öneri, hazır olanlar arasında yapılmış sayılır.\n\n \nb. Hazır olmayanlar arasında"
  },
  {
    "kanun": "tbk",
    "kanunName": "Türk Borçlar Kanunu",
    "madde": "5",
    "text": "MADDE 5- Kabul için süre belirlenmeksizin hazır olmayan bir kişiye yapılan öneri, zamanında ve usulüne uygun olarak gönderilmiş bir yanıtın ulaşmasının beklenebileceği ana kadar, önereni bağlar.\n\nÖneren, önerisini zamanında ulaşmış sayabilir.\n\nZamanında gönderilen kabul, önerene geç ulaşır ve öneren onunla bağlı olmak istemezse, durumu hemen kabul edene bildirmek zorundadır.\n\n \n3. Örtülü kabul"
  },
  {
    "kanun": "tbk",
    "kanunName": "Türk Borçlar Kanunu",
    "madde": "6",
    "text": "MADDE 6- Öneren, kanun veya işin özelliği ya da durumun gereği açık bir kabulü beklemek zorunda değilse, öneri uygun bir sürede reddedilmediği takdirde, sözleşme kurulmuş sayılır.\n\n \n4. Ismarlanmayan şeyin gönderilmesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "7",
    "text": "MADDE 7- Ismarlanmamış bir şeyin gönderilmesi öneri sayılmaz. Bu şeyi alan kişi, onu geri göndermek veya saklamakla yükümlü değildir.\n\n \n5. Bağlayıcı olmayan öneri ve herkese açık öneri"
  },
  {
    "kanun": "tbk",
    "kanunName": "Türk Borçlar Kanunu",
    "madde": "8",
    "text": "MADDE 8- Öneren, önerisi ile bağlı olmama hakkının saklı olduğunu açıkça belirtirse veya işin özelliğinden ya da durumun gereğinden bağlanma niyetinde olmadığı anlaşılırsa, önerisi kendisini bağlamaz.\n\nFiyatını göstererek mal sergilenmesi veya tarife, fiyat listesi ya da benzerlerinin gönderilmesi, aksi açıkça ve kolaylıkla anlaşılmadıkça öneri sayılır.\n \n6. İlan yoluyla ödül sözü verme"
  },
  {
    "kanun": "tbk",
    "kanunName": "Türk Borçlar Kanunu",
    "madde": "9",
    "text": "MADDE 9- Bir sonucun gerçekleşmesi karşılığında ödül vereceğini ilan yoluyla duyuran kimse, sözünü yerine getirmekle yükümlüdür.\n\nÖdül sözü veren, sonucun gerçekleşmesinden önce sözünden cayarsa veya sonucun gerçekleşmesini engellerse, dürüstlük kurallarına uygun olarak yapılan giderleri ödemekle yükümlüdür. Ancak, bir ya da birden çok kişiye ödenecek giderlerin toplamı, ödülün değerini aşamaz.\n\nÖdül sözü veren, giderlerinin ödenmesini isteyenlerin beklenen sonucu gerçekleştiremeyeceklerini ispat ederse, giderleri ödeme yükümlülüğünden kurtulur.\n\n \n\n7. Önerinin ve kabulün geri alınması"
  },
  {
    "kanun": "tbk",
    "kanunName": "Türk Borçlar Kanunu",
    "madde": "10",
    "text": "MADDE 10- Geri alma açıklaması, diğer tarafa öneriden önce veya aynı anda ulaşmış ya da daha sonra ulaşmakla birlikte diğer tarafça öneriden önce öğrenilmiş olursa, öneri yapılmamış sayılır.\n\nBu kural, kabulün geri alınmasında da uygulanır.\n\n\n\nIII. Hazır olmayanlar arasında kurulan sözleşmenin hüküm anı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "11",
    "text": "MADDE 11- Hazır olmayanlar arasında kurulan sözleşmeler, kabulün gönderildiği andan başlayarak hüküm doğurur.\n\nAçık bir kabulün gerekli olmadığı durumlarda, sözleşme önerinin ulaşma anından başlayarak hüküm doğurur.\n\n \nB. Sözleşmelerin şekli\nI. Genel kural"
  },
  {
    "kanun": "tbk",
    "kanunName": "Türk Borçlar Kanunu",
    "madde": "12",
    "text": "MADDE 12- Sözleşmelerin geçerliliği, kanunda aksi öngörülmedikçe, hiçbir şekle bağlı değildir.\n\nKanunda sözleşmeler için öngörülen şekil, kural olarak geçerlilik şeklidir. Öngörülen şekle uyulmaksızın kurulan sözleşmeler hüküm doğurmaz.\n\n \nII. Yazılı şekil\n1. Yasal şekil\na. Kapsamı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "13",
    "text": "MADDE 13- Kanunda yazılı şekilde yapılması öngörülen bir sözleşmenin değiştirilmesinde de yazılı şekle uyulması zorunludur. Ancak, sözleşme metniyle çelişmeyen tamamlayıcı yan hükümler bu kuralın dışındadır.\n\nBu kural, yazılı şekil dışındaki geçerlilik şekilleri hakkında da uygulanır.\n\n \nb. Unsurları"
  },
  {
    "kanun": "tbk",
    "kanunName": "Türk Borçlar Kanunu",
    "madde": "14",
    "text": "MADDE 14- Yazılı şekilde yapılması öngörülen sözleşmelerde borç altına girenlerin imzalarının bulunması zorunludur.\n\nKanunda aksi öngörülmedikçe, imzalı bir mektup, asılları borç altına girenlerce imzalanmış telgraf, teyit edilmiş olmaları kaydıyla faks veya buna benzer iletişim araçları ya da güvenli elektronik imza ile gönderilip saklanabilen metinler de yazılı şekil yerine geçer.\n\n \nc. İmza"
  },
  {
    "kanun": "tbk",
    "kanunName": "Türk Borçlar Kanunu",
    "madde": "15",
    "text": "MADDE 15- İmzanın, borç altına girenin el yazısıyla atılması zorunludur. Güvenli elektronik imza da, el yazısıyla atılmış imzanın bütün hukuki sonuçlarını doğurur.\n\nİmzanın el yazısı dışında bir araçla atılması, ancak örf ve âdetçe kabul edilen durumlarda ve özellikle çok sayıda çıkarılan kıymetli evrakın imzalanmasında yeterli sayılır.\n\n(Değişik fıkra: 13/2/2011-6111/213 md.) Görme engellilerin talepleri halinde imzalarında şahit aranır. Aksi takdirde görme engellilerin imzalarını el yazısı ile atmaları yeterlidir.\n\n \n\nd. İmza yerine geçen işaretler"
  },
  {
    "kanun": "tbk",
    "kanunName": "Türk Borçlar Kanunu",
    "madde": "16",
    "text": "MADDE 16- İmza atamayanlar, imza yerine usulüne göre onaylanmış olması koşuluyla, parmak izi, el ile yapılmış bir işaret ya da mühür kullanabilirler.\n\nKambiyo senetlerine ilişkin hükümler saklıdır.\n\n\n\n2. İradi şekil"
  },
  {
    "kanun": "tbk",
    "kanunName": "Türk Borçlar Kanunu",
    "madde": "17",
    "text": "MADDE 17- Kanunda şekle bağlanmamış bir sözleşmenin taraflarca belirli bir şekilde yapılması kararlaştırılmışsa, belirlenen şekilde yapılmayan sözleşme tarafları bağlamaz.\n\nHerhangi bir belirleme olmaksızın yazılı şekil kararlaştırılmışsa, yasal yazılı şekle ilişkin hükümler uygulanır.\n\n \nC. Borç tanıması"
  },
  {
    "kanun": "tbk",
    "kanunName": "Türk Borçlar Kanunu",
    "madde": "18",
    "text": "MADDE 18- Borcun sebebini içermemiş olsa bile borç tanıması geçerlidir.\n\n \n\nD. Sözleşmelerin yorumu, muvazaalı işlemler"
  },
  {
    "kanun": "tbk",
    "kanunName": "Türk Borçlar Kanunu",
    "madde": "19",
    "text": "MADDE 19- Bir sözleşmenin türünün ve içeriğinin belirlenmesinde ve yorumlanmasında, tarafların yanlışlıkla veya gerçek amaçlarını gizlemek için kullandıkları sözcüklere bakılmaksızın, gerçek ve ortak iradeleri esas alınır.\n\nBorçlu, yazılı bir borç tanımasına güvenerek alacağı kazanmış olan üçüncü kişiye karşı, bu işlemin muvazaalı olduğu savunmasında bulunamaz.\n\n \nE. Genel işlem koşulları\nI. Genel olarak"
  },
  {
    "kanun": "tbk",
    "kanunName": "Türk Borçlar Kanunu",
    "madde": "20",
    "text": "MADDE 20- Genel işlem koşulları, bir sözleşme yapılırken düzenleyenin, ileride çok sayıdaki benzer sözleşmede kullanmak amacıyla, önceden, tek başına hazırlayarak karşı tarafa sunduğu sözleşme hükümleridir. Bu koşulların, sözleşme metninde veya ekinde yer alması, kapsamı, yazı türü ve şekli, nitelendirmede önem taşımaz.\n\nAynı amaçla düzenlenen sözleşmelerin metinlerinin özdeş olmaması, bu sözleşmelerin içerdiği hükümlerin, genel işlem koşulu sayılmasını engellemez.\n\nGenel işlem koşulları içeren sözleşmeye veya ayrı bir sözleşmeye konulan bu koşulların her birinin tartışılarak kabul edildiğine ilişkin kayıtlar, tek başına, onları genel işlem koşulu olmaktan çıkarmaz.\n\nGenel işlem koşullarıyla ilgili hükümler, sundukları hizmetleri kanun veya yetkili makamlar tarafından verilen izinle yürütmekte olan kişi ve kuruluşların hazırladıkları sözleşmelere de, niteliklerine bakılmaksızın uygulanır.\n\n \nII. Kapsamı\n1. Yazılmamış sayılma"
  },
  {
    "kanun": "tbk",
    "kanunName": "Türk Borçlar Kanunu",
    "madde": "21",
    "text": "MADDE 21- Karşı tarafın menfaatine aykırı genel işlem koşullarının sözleşmenin kapsamına girmesi, sözleşmenin yapılması sırasında düzenleyenin karşı tarafa, bu koşulların varlığı hakkında açıkça bilgi verip, bunların içeriğini öğrenme imkânı sağlamasına ve karşı tarafın da bu koşulları kabul etmesine bağlıdır. Aksi takdirde, genel işlem koşulları yazılmamış sayılır.\n\nSözleşmenin niteliğine ve işin özelliğine yabancı olan genel işlem koşulları da yazılmamış sayılır.\n\n\n\n2. Yazılmamış sayılmanın sözleşmeye etkisi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "22",
    "text": "MADDE 22- Sözleşmenin yazılmamış sayılan genel işlem koşulları dışındaki hükümleri geçerliliğini korur. Bu durumda düzenleyen, yazılmamış sayılan koşullar olmasaydı diğer hükümlerle sözleşmeyi yapmayacak olduğunu ileri süremez.\n\n \nIII. Yorumlanması"
  },
  {
    "kanun": "tbk",
    "kanunName": "Türk Borçlar Kanunu",
    "madde": "23",
    "text": "MADDE 23- Genel işlem koşullarında yer alan bir hüküm, açık ve anlaşılır değilse veya birden çok anlama geliyorsa, düzenleyenin aleyhine ve karşı tarafın lehine yorumlanır.\n\n \nIV. Değiştirme yasağı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "24",
    "text": "MADDE 24- Genel işlem koşullarının bulunduğu bir sözleşmede veya ayrı bir sözleşmede yer alan ve düzenleyene tek yanlı olarak karşı taraf aleyhine genel işlem koşulları içeren sözleşmenin bir hükmünü değiştirme ya da yeni düzenleme getirme yetkisi veren kayıtlar yazılmamış sayılır.\n\n \nV. İçerik denetimi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "25",
    "text": "MADDE 25- Genel işlem koşullarına, dürüstlük kurallarına aykırı olarak, karşı tarafın aleyhine veya onun durumunu ağırlaştırıcı nitelikte hükümler konulamaz.\n\n \nF. Sözleşmenin içeriği\nI. Sözleşme özgürlüğü"
  },
  {
    "kanun": "tbk",
    "kanunName": "Türk Borçlar Kanunu",
    "madde": "26",
    "text": "MADDE 26- Taraflar, bir sözleşmenin içeriğini kanunda öngörülen sınırlar içinde özgürce belirleyebilirler.\n\n \nII. Kesin hükümsüzlük"
  },
  {
    "kanun": "tbk",
    "kanunName": "Türk Borçlar Kanunu",
    "madde": "27",
    "text": "MADDE 27- Kanunun emredici hükümlerine, ahlaka, kamu düzenine, kişilik haklarına aykırı veya konusu imkânsız olan sözleşmeler kesin olarak hükümsüzdür.\n\nSözleşmenin içerdiği hükümlerden bir kısmının hükümsüz olması, diğerlerinin geçerliliğini etkilemez. Ancak, bu hükümler olmaksızın sözleşmenin yapılmayacağı açıkça anlaşılırsa, sözleşmenin tamamı kesin olarak hükümsüz olur.\n\n \nIII. Aşırı yararlanma"
  },
  {
    "kanun": "tbk",
    "kanunName": "Türk Borçlar Kanunu",
    "madde": "28",
    "text": "MADDE 28- Bir sözleşmede karşılıklı edimler arasında açık bir oransızlık varsa, bu oransızlık, zarar görenin zor durumda kalmasından veya düşüncesizliğinden ya da deneyimsizliğinden yararlanılmak suretiyle gerçekleştirildiği takdirde, zarar gören, durumun özelliğine göre ya sözleşme ile bağlı olmadığını diğer tarafa bildirerek ediminin geri verilmesini ya da sözleşmeye bağlı kalarak edimler arasındaki oransızlığın giderilmesini isteyebilir.\n\nZarar gören bu hakkını, düşüncesizlik veya deneyimsizliğini öğrendiği; zor durumda kalmada ise, bu durumun ortadan kalktığı tarihten başlayarak bir yıl ve her hâlde sözleşmenin kurulduğu tarihten başlayarak beş yıl içinde kullanabilir.\n\n\n\nIV. Önsözleşme"
  },
  {
    "kanun": "tbk",
    "kanunName": "Türk Borçlar Kanunu",
    "madde": "29",
    "text": "MADDE 29- Bir sözleşmenin ileride kurulmasına ilişkin sözleşmeler geçerlidir.\n\nKanunlarda öngörülen istisnalar dışında, önsözleşmenin geçerliliği, ileride kurulacak sözleşmenin şekline bağlıdır.\n\n \nG. İrade bozuklukları\nI. Yanılma\n1. Yanılmanın hükümleri"
  },
  {
    "kanun": "tbk",
    "kanunName": "Türk Borçlar Kanunu",
    "madde": "30",
    "text": "MADDE 30- Sözleşme kurulurken esaslı yanılmaya düşen taraf, sözleşme ile bağlı olmaz.\n\n \n2. Yanılma hâlleri\na. Açıklamada yanılma"
  },
  {
    "kanun": "tbk",
    "kanunName": "Türk Borçlar Kanunu",
    "madde": "31",
    "text": "MADDE 31- Özellikle aşağıda sayılan yanılma hâlleri esaslıdır:\n\n1. Yanılan, kurulmasını istediği sözleşmeden başka bir sözleşme için iradesini açıklamışsa.\n\n2. Yanılan, istediğinden başka bir konu için iradesini açıklamışsa.\n\n3. Yanılan, sözleşme yapma iradesini, gerçekte sözleşme yapmak istediği kişiden başkasına açıklamışsa.\n\n4. Yanılan, sözleşmeyi yaparken belirli nitelikleri olan bir kişiyi dikkate almasına karşın başka bir kişi için iradesini açıklamışsa.\n\n5. Yanılan, gerçekte üstlenmek istediğinden önemli ölçüde fazla bir edim için veya gerçekte istediğinden önemli ölçüde az bir karşı edim için iradesini açıklamışsa.\n\nBasit hesap yanlışlıkları sözleşmenin geçerliliğini etkilemez; bunların düzeltilmesi ile yetinilir.\n\n \nb. Saikte yanılma"
  },
  {
    "kanun": "tbk",
    "kanunName": "Türk Borçlar Kanunu",
    "madde": "32",
    "text": "MADDE 32- Saikte yanılma, esaslı yanılma sayılmaz. Yanılanın, yanıldığı saiki sözleşmenin temeli sayması ve bunun da iş ilişkilerinde geçerli dürüstlük kurallarına uygun olması hâlinde yanılma esaslı sayılır. Ancak bu durumun karşı tarafça da bilinebilir olması gerekir.\n\n \nc. İletmede yanılma"
  },
  {
    "kanun": "tbk",
    "kanunName": "Türk Borçlar Kanunu",
    "madde": "33",
    "text": "MADDE 33- Sözleşmenin kurulmasına yönelik iradenin haberci veya çevirmen gibi bir aracı ya da bir araç tarafından yanlış iletilmiş olması hâlinde de yanılma hükümleri uygulanır.\n\n \n3. Yanılmada dürüstlük kuralları"
  },
  {
    "kanun": "tbk",
    "kanunName": "Türk Borçlar Kanunu",
    "madde": "34",
    "text": "MADDE 34- Yanılan, yanıldığını dürüstlük kurallarına aykırı olarak ileri süremez.\n\nÖzellikle diğer tarafın, sözleşmenin yanılanın kasdettiği anlamda kurulmasına razı olduğunu bildirmesi durumunda, sözleşme bu anlamda kurulmuş sayılır.\n\n\n\n4. Yanılmada kusur"
  },
  {
    "kanun": "tbk",
    "kanunName": "Türk Borçlar Kanunu",
    "madde": "35",
    "text": "MADDE 35- Yanılan, yanılmasında kusurlu ise, sözleşmenin hükümsüzlüğünden doğan zararı gidermekle yükümlüdür. Ancak, diğer taraf yanılmayı biliyor veya bilmesi gerekiyorsa, tazminat istenemez.\n\nHâkim, hakkaniyetin gerektirdiği durumlarda, ifadan beklenen yararı aşmamak kaydıyla, daha fazla tazminata hükmedebilir.\n\n \nII. Aldatma"
  },
  {
    "kanun": "tbk",
    "kanunName": "Türk Borçlar Kanunu",
    "madde": "36",
    "text": "MADDE 36- Taraflardan biri, diğerinin aldatması sonucu bir sözleşme yapmışsa, yanılması esaslı olmasa bile, sözleşmeyle bağlı değildir.\n\nÜçüncü bir kişinin aldatması sonucu bir sözleşme yapan taraf, sözleşmenin yapıldığı sırada karşı tarafın aldatmayı bilmesi veya bilecek durumda olması hâlinde, sözleşmeyle bağlı değildir.\n\n \nIII. Korkutma\n1. Hükmü"
  },
  {
    "kanun": "tbk",
    "kanunName": "Türk Borçlar Kanunu",
    "madde": "37",
    "text": "MADDE 37- Taraflardan biri, diğerinin veya üçüncü bir kişinin korkutması sonucu bir sözleşme yapmışsa, sözleşmeyle bağlı değildir.\n\nKorkutan bir üçüncü kişi olup da diğer taraf korkutmayı bilmiyorsa veya bilecek durumda değilse, sözleşmeyle bağlı kalmak istemeyen korkutulan, hakkaniyet gerektiriyorsa, diğer tarafa tazminat ödemekle yükümlüdür.\n\n \n2. Koşulları"
  },
  {
    "kanun": "tbk",
    "kanunName": "Türk Borçlar Kanunu",
    "madde": "38",
    "text": "MADDE 38- Korkutulan, içinde bulunduğu durum bakımından kendisinin veya yakınlarından birinin kişilik haklarına ya da malvarlığına yönelik ağır ve yakın bir zarar tehlikesinin doğduğuna inanmakta haklı ise, korkutma gerçekleşmiş sayılır.\n\nBir hakkın veya kanundan doğan bir yetkinin kullanılacağı korkutmasıyla sözleşme yapıldığında, bu hakkı veya yetkiyi kullanacağını açıklayanın, diğer tarafın zor durumda kalmasından aşırı bir menfaat sağlamış olması hâlinde, korkutmanın varlığı kabul edilir.\n\n \nIV. İrade bozukluğunun giderilmesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "39",
    "text": "MADDE 39- Yanılma veya aldatma sebebiyle ya da korkutulma sonucunda sözleşme yapan taraf, yanılma veya aldatmayı öğrendiği ya da korkutmanın etkisinin ortadan kalktığı andan başlayarak bir yıl içinde sözleşme ile bağlı olmadığını bildirmez veya verdiği şeyi geri istemezse, sözleşmeyi onamış sayılır.\n\nAldatma veya korkutmadan dolayı bağlayıcılığı olmayan bir sözleşmenin onanmış sayılması, tazminat hakkını ortadan kaldırmaz.\n\n \nH. Temsil\nI. Yetkili temsil\n1. Genel olarak\na. Temsilin hükmü"
  },
  {
    "kanun": "tbk",
    "kanunName": "Türk Borçlar Kanunu",
    "madde": "40",
    "text": "MADDE 40- Yetkili bir temsilci tarafından bir başkası adına ve hesabına yapılan hukuki işlemin sonuçları, doğrudan doğruya temsil olunanı bağlar.\n\nTemsilci, hukuki işlemi yaparken bu sıfatını bildirmezse, hukuki işlemin sonuçları kendisine ait olur. Ancak, karşı taraf bir temsil ilişkisinin varlığını durumdan çıkarıyor veya çıkarması gerekiyor ya da hukuki işlemi temsilci veya temsil olunandan biri ile yapması farksız ise, hukuki işlemin sonuçları doğrudan doğruya temsil olunana ait olur.\n\nDiğer durumlarda alacağın devri veya borcun üstlenilmesine ilişkin hükümler uygulanır.\n\n \nb. Temsil yetkisinin içeriği ve derecesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "41",
    "text": "MADDE 41- Başkası adına ve hesabına temsil kamu hukukundan doğmuşsa, temsil yetkisinin içeriği ve derecesi bu konudaki yasal hükümlere; temsil hukuksal bir işlemden doğmuşsa, temsil yetkisinin içeriği ve derecesi o hukuksal işleme göre belirlenir.\n\nTemsil yetkisi üçüncü kişilere bildirilmişse temsil yetkisinin içeriği ve derecesi, bu bildirime göre belirlenir.\n\n \n2. Hukuki işlemden doğan yetki\na. Yetkinin sınırlanması ve geri alınması"
  },
  {
    "kanun": "tbk",
    "kanunName": "Türk Borçlar Kanunu",
    "madde": "42",
    "text": "MADDE 42- Temsil olunan, hukuki bir işlemden doğan temsil yetkisini her zaman sınırlayabilir veya geri alabilir. Ancak, taraflar arasındaki hizmet, vekâlet veya ortaklık sözleşmeleri gibi hukuki ilişkilerden doğabilecek haklar saklıdır.\n\nTemsil olunan, bu hakkından önceden feragat edemez.\n\nTemsil olunan verdiği yetkiyi üçüncü kişilere açıkça veya dolaylı biçimde bildirmişse, bu yetkiyi tamamen veya kısmen geri aldığını onlara bildirmediği takdirde, yetkinin geri alındığını iyiniyetli üçüncü kişilere karşı ileri süremez.\n\n \nb. Ölüm, ehliyetsizlik ve diğer durumlar"
  },
  {
    "kanun": "tbk",
    "kanunName": "Türk Borçlar Kanunu",
    "madde": "43",
    "text": "MADDE 43- Hukuki işlemden doğan temsil yetkisi, aksi taraflarca kararlaştırılmadıkça veya işin özelliğinden anlaşılmadıkça, temsil olunanın veya temsilcinin ölümü, gaipliğine karar verilmesi, fiil ehliyetini kaybetmesi veya iflas etmesi durumlarında sona erer.\n\nBu hüküm, bir tüzel kişiliğin sona ermesi durumunda da uygulanır.\n\nTarafların karşılıklı kişisel hakları saklıdır.\n\n \nc. Yetki belgesinin geri verilmesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "44",
    "text": "MADDE 44- Temsilciye yetki belgesi verilmişse, yetkinin sona ermesi durumunda temsilci, bu belgeyi temsil olunana geri vermekle veya hâkimin belirleyeceği yere bırakmakla yükümlüdür.\n\nTemsil olunan veya halefleri, temsilcinin belgeyi geri vermesi için gerekeni yapmazlarsa, bundan dolayı iyiniyetli üçüncü kişilerin zararını gidermekle yükümlüdürler.\n\n\n\nd. Yetkinin sona erdiğinin ileri sürülememesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "45",
    "text": "MADDE 45- Temsilci, yetkisinin sona ermiş olduğunu bilmediği sürece, temsil olunan veya halefleri, temsilcinin yapmış olduğu hukuki işlemlerin sonuçlarıyla bağlıdırlar.\n\nBu kural, üçüncü kişilerin yetkinin sona ermiş olduğunu bildikleri durumlarda uygulanmaz.\n\n \nII. Yetkisiz temsil\n1. Onama hâlinde"
  },
  {
    "kanun": "tbk",
    "kanunName": "Türk Borçlar Kanunu",
    "madde": "46",
    "text": "MADDE 46- Bir kimse yetkisi olmadığı hâlde temsilci olarak bir hukuki işlem yaparsa, bu işlem ancak onadığı takdirde temsil olunanı bağlar.\n\nYetkisiz temsilcinin kendisiyle işlem yaptığı diğer taraf, temsil olunandan, uygun bir süre içinde bu hukuki işlemi onayıp onamayacağını bildirmesini isteyebilir. Bu süre içinde işlemin onanmaması durumunda, diğer taraf bu işlemle bağlı olmaktan kurtulur.\n\n \n2. Onamama hâlinde"
  },
  {
    "kanun": "tbk",
    "kanunName": "Türk Borçlar Kanunu",
    "madde": "47",
    "text": "MADDE 47- Temsil olunanın açık veya örtülü olarak hukuki işlemi onamaması hâlinde, bu işlemin geçersiz olmasından doğan zararın giderilmesi, yetkisiz temsilciden istenebilir. Ancak, yetkisiz temsilci, işlemin yapıldığı sırada karşı tarafın, kendisinin yetkisiz olduğunu bildiğini veya bilmesi gerektiğini ispat ederse, kendisinden zararın giderilmesi istenemez.\n\nHakkaniyet gerektiriyorsa, kusurlu yetkisiz temsilciden diğer zararların giderilmesi de istenebilir.\n\nSebepsiz zenginleşmeden doğan haklar saklıdır.\n\n \nIII. Saklı hükümler"
  },
  {
    "kanun": "tbk",
    "kanunName": "Türk Borçlar Kanunu",
    "madde": "48",
    "text": "MADDE 48- Ortaklık temsilcileri ile organlarının ve ticari vekillerin yetkisine ilişkin hükümler saklıdır.\n\n \n\nİKİNCİ AYIRIM\nHaksız Fiillerden Doğan Borç İlişkileri\nA. Sorumluluk\nI. Genel olarak"
  },
  {
    "kanun": "tbk",
    "kanunName": "Türk Borçlar Kanunu",
    "madde": "49",
    "text": "MADDE 49- Kusurlu ve hukuka aykırı bir fiille başkasına zarar veren, bu zararı gidermekle yükümlüdür.\n\nZarar verici fiili yasaklayan bir hukuk kuralı bulunmasa bile, ahlaka aykırı bir fiille başkasına kasten zarar veren de, bu zararı gidermekle yükümlüdür.\n\n\n\nII. Zararın ve kusurun ispatı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "50",
    "text": "MADDE 50- Zarar gören, zararını ve zarar verenin kusurunu ispat yükü altındadır.\n\nUğranılan zararın miktarı tam olarak ispat edilemiyorsa hâkim, olayların olağan akışını ve zarar görenin aldığı önlemleri göz önünde tutarak, zararın miktarını hakkaniyete uygun olarak belirler.\n\n \nIII. Tazminat\n1. Belirlenmesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "51",
    "text": "MADDE 51- Hâkim, tazminatın kapsamını ve ödenme biçimini, durumun gereğini ve özellikle kusurun ağırlığını göz önüne alarak belirler.\n\nTazminatın irat biçiminde ödenmesine hükmedilirse, borçlu güvence göstermekle yükümlüdür.\n\n \n2. İndirilmesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "52",
    "text": "MADDE 52- Zarar gören, zararı doğuran fiile razı olmuş veya zararın doğmasında ya da artmasında etkili olmuş yahut tazminat yükümlüsünün durumunu ağırlaştırmış ise hâkim, tazminatı indirebilir veya tamamen kaldırabilir.\n\nZarara hafif kusuruyla sebep olan tazminat yükümlüsü, tazminatı ödediğinde yoksulluğa düşecek olur ve hakkaniyet de gerektirirse hâkim, tazminatı indirebilir.\n\n \nIV. Özel durumlar\n1. Ölüm ve bedensel zarar\n\na. Ölüm"
  },
  {
    "kanun": "tbk",
    "kanunName": "Türk Borçlar Kanunu",
    "madde": "53",
    "text": "MADDE 53- Ölüm hâlinde uğranılan zararlar özellikle şunlardır:\n\n1. Cenaze giderleri.\n\n2. Ölüm hemen gerçekleşmemişse tedavi giderleri ile çalışma gücünün azalmasından ya da yitirilmesinden doğan kayıplar.\n\n3. Ölenin desteğinden yoksun kalan kişilerin bu sebeple uğradıkları kayıplar.\n\n \nb. Bedensel zarar"
  },
  {
    "kanun": "tbk",
    "kanunName": "Türk Borçlar Kanunu",
    "madde": "54",
    "text": "MADDE 54- Bedensel zararlar özellikle şunlardır:\n\n1. Tedavi giderleri.\n\n2. Kazanç kaybı.\n\n3. Çalışma gücünün azalmasından ya da yitirilmesinden doğan kayıplar.\n\n4. Ekonomik geleceğin sarsılmasından doğan kayıplar.\n\n \n\nc. Belirlenmesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "55",
    "text": "MADDE 55- Destekten yoksun kalma zararları ile bedensel zararlar, bu Kanun hükümlerine ve sorumluluk hukuku ilkelerine göre hesaplanır. Kısmen veya tamamen rücu edilemeyen sosyal güvenlik ödemeleri ile ifa amacını taşımayan ödemeler, bu tür zararların belirlenmesinde gözetilemez; zarar veya tazminattan indirilemez. Hesaplanan tazminat, miktar esas alınarak hakkaniyet düşüncesi ile artırılamaz veya azaltılamaz.\n\nBu Kanun hükümleri, her türlü idari eylem ve işlemler ile idarenin sorumlu olduğu diğer sebeplerin yol açtığı vücut bütünlüğünün kısmen veya tamamen yitirilmesine ya da kişinin ölümüne bağlı zararlara ilişkin istem ve davalarda da uygulanır.\n\n \n\nd. Manevi tazminat"
  },
  {
    "kanun": "tbk",
    "kanunName": "Türk Borçlar Kanunu",
    "madde": "56",
    "text": "MADDE 56- Hâkim, bir kimsenin bedensel bütünlüğünün zedelenmesi durumunda, olayın özelliklerini göz önünde tutarak, zarar görene uygun bir miktar paranın manevi tazminat olarak ödenmesine karar verebilir.\n\nAğır bedensel zarar veya ölüm hâlinde, zarar görenin veya ölenin yakınlarına da manevi tazminat olarak uygun bir miktar paranın ödenmesine karar verilebilir.\n \n2. Haksız rekabet"
  },
  {
    "kanun": "tbk",
    "kanunName": "Türk Borçlar Kanunu",
    "madde": "57",
    "text": "MADDE 57- Gerçek olmayan haberlerin yayılması veya bu tür ilanların yapılması ya da dürüstlük kurallarına aykırı diğer davranışlarda bulunulması yüzünden müşterileri azalan veya onları kaybetme tehlikesiyle karşılaşan kişi, bu davranışlara son verilmesini ve kusurun varlığı hâlinde zararının giderilmesini isteyebilir.\n\nTicari işlere ait haksız rekabet hakkında Türk Ticaret Kanunu hükümleri saklıdır.\n\n \n3. Kişilik hakkının zedelenmesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "58",
    "text": "MADDE 58- Kişilik hakkının zedelenmesinden zarar gören, uğradığı manevi zarara karşılık manevi tazminat adı altında bir miktar para ödenmesini isteyebilir.\n\nHâkim, bu tazminatın ödenmesi yerine, diğer bir giderim biçimi kararlaştırabilir veya bu tazminata ekleyebilir; özellikle saldırıyı kınayan bir karar verebilir ve bu kararın yayımlanmasına hükmedebilir.\n \n4. Ayırt etme gücünün geçici kaybı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "59",
    "text": "MADDE 59- Ayırt etme gücünü geçici olarak kaybeden kişi, bu sırada verdiği zararları gidermekle yükümlüdür. Ancak, ayırt etme gücünü kaybetmede kusuru olmadığını ispat ederse, sorumluluktan kurtulur.\n \nV. Sorumluluk sebeplerinin çokluğu\n1. Sebeplerin yarışması"
  },
  {
    "kanun": "tbk",
    "kanunName": "Türk Borçlar Kanunu",
    "madde": "60",
    "text": "MADDE 60- Bir kişinin sorumluluğu, birden çok sebebe dayandırılabiliyorsa hâkim, zarar gören aksini istemiş olmadıkça veya kanunda aksi öngörülmedikçe, zarar görene en iyi giderim imkânı sağlayan sorumluluk sebebine göre karar verir.\n \n2. Müteselsil sorumluluk\na. Dış ilişkide"
  },
  {
    "kanun": "tbk",
    "kanunName": "Türk Borçlar Kanunu",
    "madde": "61",
    "text": "MADDE 61- Birden çok kişi birlikte bir zarara sebebiyet verdikleri veya aynı zarardan çeşitli sebeplerden dolayı sorumlu oldukları takdirde, haklarında müteselsil sorumluluğa ilişkin hükümler uygulanır.\n\n\n\nb. İç ilişkide"
  },
  {
    "kanun": "tbk",
    "kanunName": "Türk Borçlar Kanunu",
    "madde": "62",
    "text": "MADDE 62- Tazminatın aynı zarardan sorumlu müteselsil borçlular arasında paylaştırılmasında, bütün durum ve koşullar, özellikle onlardan her birine yüklenebilecek kusurun ağırlığı ve yarattıkları tehlikenin yoğunluğu göz önünde tutulur.\n\nTazminatın kendi payına düşeninden fazlasını ödeyen kişi, bu fazla ödemesi için, diğer müteselsil sorumlulara karşı rücu hakkına sahip ve zarar görenin haklarına halef olur.\n \nVI. Hukuka aykırılığı kaldıran hâller\n\n1. Genel olarak"
  },
  {
    "kanun": "tbk",
    "kanunName": "Türk Borçlar Kanunu",
    "madde": "63",
    "text": "MADDE 63- Kanunun verdiği yetkiye dayanan ve bu yetkinin sınırları içinde kalan bir fiil, zarara yol açsa bile, hukuka aykırı sayılmaz.\n\nZarar görenin rızası, daha üstün nitelikte özel veya kamusal yarar, zarar verenin davranışının haklı savunma niteliği taşıması, yetkili kamu makamlarının müdahalesinin zamanında sağlanamayacak olması durumunda kişinin hakkını kendi gücüyle koruması veya zorunluluk hâllerinde de fiil, hukuka aykırı sayılmaz.\n\n \n\n2. Sorumluluk"
  },
  {
    "kanun": "tbk",
    "kanunName": "Türk Borçlar Kanunu",
    "madde": "64",
    "text": "MADDE 64- Haklı savunmada bulunan, saldıranın şahsına veya mallarına verdiği zarardan sorumlu tutulamaz.\n\nKendisini veya başkasını açık ya da yakın bir zarar tehlikesinden korumak için diğer bir kişinin mallarına zarar verenin, bu zararı giderim yükümlülüğünü hâkim hakkaniyete göre belirler.\n\nHakkını kendi gücüyle koruma durumunda kalan kişi, durum ve koşullara göre o sırada kolluk gücünün yardımını zamanında sağlayamayacak ise ve hakkının kayba uğramasını ya da kullanılmasının önemli ölçüde zorlaşmasını önleyecek başka bir yol da yoksa, verdiği zarardan sorumlu tutulamaz.\n\n \n\nB. Kusursuz sorumluluk\nI. Hakkaniyet sorumluluğu"
  },
  {
    "kanun": "tbk",
    "kanunName": "Türk Borçlar Kanunu",
    "madde": "65",
    "text": "MADDE 65- Hakkaniyet gerektiriyorsa; hâkim, ayırt etme gücü bulunmayan kişinin verdiği zararın, tamamen veya kısmen giderilmesine karar verir.\n\n \n\nII. Özen sorumluluğu\n1. Adam çalıştıranın sorumluluğu"
  },
  {
    "kanun": "tbk",
    "kanunName": "Türk Borçlar Kanunu",
    "madde": "66",
    "text": "MADDE 66- Adam çalıştıran, çalışanın, kendisine verilen işin yapılması sırasında başkalarına verdiği zararı gidermekle yükümlüdür.\n\nAdam çalıştıran, çalışanını seçerken, işiyle ilgili talimat verirken, gözetim ve denetimde bulunurken, zararın doğmasını engellemek için gerekli özeni gösterdiğini ispat ederse, sorumlu olmaz.\n\nBir işletmede adam çalıştıran, işletmenin çalışma düzeninin zararın doğmasını önlemeye elverişli olduğunu ispat etmedikçe, o işletmenin faaliyetleri dolayısıyla sebep olunan zararı gidermekle yükümlüdür.\n\nAdam çalıştıran, ödediği tazminat için, zarar veren çalışana, ancak onun bizzat sorumlu olduğu ölçüde rücu hakkına sahiptir.\n\n \n\n2. Hayvan bulunduranın sorumluluğu\na. Giderim yükümlülüğü"
  },
  {
    "kanun": "tbk",
    "kanunName": "Türk Borçlar Kanunu",
    "madde": "67",
    "text": "MADDE 67- Bir hayvanın bakımını ve yönetimini sürekli veya geçici olarak üstlenen kişi, hayvanın verdiği zararı gidermekle yükümlüdür.\n\nHayvan bulunduran, bu zararın doğmasını engellemek için gerekli özeni gösterdiğini ispat ederse sorumlu olmaz.\n\nHayvan, bir başkası veya bir başkasına ait hayvan tarafından ürkütülmüş olursa, hayvanı bulunduranın, bu kişilere rücu hakkı saklıdır.\n\n \n\nb. Alıkoyma hakkı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "68",
    "text": "MADDE 68- Bir kişinin hayvanı, başkasının taşınmazı üzerinde bir zarar verdiği takdirde, taşınmazın zilyedi, o hayvanı yakalayabilir, zararı giderilinceye kadar alıkoyabilir; hatta durum ve koşullar haklı gösteriyorsa hayvanı diğer yollarla etkisiz hâle getirebilir.\n\nBu durumda, taşınmazın zilyedi derhâl hayvan sahibine bilgi vermek ve sahibini bilmiyorsa, onun bulunması için gerekli girişimleri yapmak zorundadır.\n\n \n3. Yapı malikinin sorumluluğu\na. Giderim yükümlülüğü"
  },
  {
    "kanun": "tbk",
    "kanunName": "Türk Borçlar Kanunu",
    "madde": "69",
    "text": "MADDE 69- Bir binanın veya diğer yapı eserlerinin maliki, bunların yapımındaki bozukluklardan veya bakımındaki eksikliklerden doğan zararı gidermekle yükümlüdür.\n\nİntifa ve oturma hakkı sahipleri de, binanın bakımındaki eksikliklerden doğan zararlardan, malikle birlikte müteselsilen sorumludurlar.\n\nSorumluların, bu sebeplerle kendilerine karşı sorumlu olan diğer kişilere rücu hakkı saklıdır.\n\n \n\nb. Zarar tehlikesini önleme"
  },
  {
    "kanun": "tbk",
    "kanunName": "Türk Borçlar Kanunu",
    "madde": "70",
    "text": "MADDE 70- Bir başkasına ait bina veya diğer yapı eserlerinden zarar görme tehlikesiyle karşılaşan kişi, bu tehlikenin giderilmesi için gerekli önlemlerin alınmasını hak sahiplerinden isteyebilir.\n\nKişilerin ve malların korunması hakkındaki kamu hukuku kuralları saklıdır.\n\n \n\nIII. Tehlike sorumluluğu ve denkleştirme"
  },
  {
    "kanun": "tbk",
    "kanunName": "Türk Borçlar Kanunu",
    "madde": "71",
    "text": "MADDE 71- Önemli ölçüde tehlike arzeden bir işletmenin faaliyetinden zarar doğduğu takdirde, bu zarardan işletme sahibi ve varsa işleten müteselsilen sorumludur.\n\nBir işletmenin, mahiyeti veya faaliyette kullanılan malzeme, araçlar ya da güçler göz önünde tutulduğunda, bu işlerde uzman bir kişiden beklenen tüm özenin gösterilmesi durumunda bile sıkça veya ağır zararlar doğurmaya elverişli olduğu sonucuna varılırsa, bunun önemli ölçüde tehlike arzeden bir işletme olduğu kabul edilir. Özellikle, herhangi bir kanunda benzeri tehlikeler arzeden işletmeler için özel bir tehlike sorumluluğu öngörülmüşse, bu işletme de önemli ölçüde tehlike arzeden işletme sayılır.\n\nBelirli bir tehlike hâli için öngörülen özel sorumluluk hükümleri saklıdır.\n\nÖnemli ölçüde tehlike arzeden bir işletmenin bu tür faaliyetine hukuk düzenince izin verilmiş olsa bile, zarar görenler, bu işletmenin faaliyetinin sebep olduğu zararlarının uygun bir bedelle denkleştirilmesini isteyebilirler.\n\n \n\nC. Zamanaşımı\nI. Kural"
  },
  {
    "kanun": "tbk",
    "kanunName": "Türk Borçlar Kanunu",
    "madde": "72",
    "text": "MADDE 72- Tazminat istemi, zarar görenin zararı ve tazminat yükümlüsünü öğrendiği tarihten başlayarak iki yılın ve her hâlde fiilin işlendiği tarihten başlayarak on yılın geçmesiyle zamanaşımına uğrar. Ancak, tazminat ceza kanunlarının daha uzun bir zamanaşımı öngördüğü cezayı gerektiren bir fiilden doğmuşsa, bu zamanaşımı uygulanır.\n\nHaksız fiil dolayısıyla zarar gören bakımından bir borç doğmuşsa zarar gören, haksız fiilden doğan tazminat istemi zamanaşımına uğramış olsa bile, her zaman bu borcu ifadan kaçınabilir.\n\n \n\nII. Rücu isteminde"
  },
  {
    "kanun": "tbk",
    "kanunName": "Türk Borçlar Kanunu",
    "madde": "73",
    "text": "MADDE 73- Rücu istemi, tazminatın tamamının ödendiği ve birlikte sorumlu kişinin öğrenildiği tarihten başlayarak iki yılın ve her hâlde tazminatın tamamının ödendiği tarihten başlayarak on yılın geçmesiyle zamanaşımına uğrar.\n\nTazminatın ödenmesi kendisinden istenilen kişi, durumu birlikte sorumlu olduğu kişilere bildirmek zorundadır. Aksi takdirde zamanaşımı, bu bildirimin dürüstlük kurallarına göre yapılabileceği tarihte işlemeye başlar.\n\n \nD. Yargılama\nI. Ceza hukuku ile ilişkisinde"
  },
  {
    "kanun": "tbk",
    "kanunName": "Türk Borçlar Kanunu",
    "madde": "74",
    "text": "MADDE 74- Hâkim, zarar verenin kusurunun olup olmadığı, ayırt etme gücünün bulunup bulunmadığı hakkında karar verirken, ceza hukukunun sorumlulukla ilgili hükümleriyle bağlı olmadığı gibi, ceza hâkimi tarafından verilen beraat kararıyla da bağlı değildir.\n\nAynı şekilde, ceza hâkiminin kusurun değerlendirilmesine ve zararın belirlenmesine ilişkin kararı da, hukuk hâkimini bağlamaz.\n\n \n\nII. Tazminat hükmünün değiştirilmesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "75",
    "text": "MADDE 75- Bedensel zararın kapsamı, karar verme sırasında tam olarak belirlenemiyorsa hâkim, kararın kesinleşmesinden başlayarak iki yıl içinde, tazminat hükmünü değiştirme yetkisini saklı tutabilir.\n\n \n\nIII. Geçici ödemeler"
  },
  {
    "kanun": "tbk",
    "kanunName": "Türk Borçlar Kanunu",
    "madde": "76",
    "text": "MADDE 76- Zarar gören, iddiasının haklılığını gösteren inandırıcı kanıtlar sunduğu ve ekonomik durumu da gerektirdiği takdirde hâkim, istem üzerine davalının zarar görene geçici ödeme yapmasına karar verebilir.\n\nDavalının yaptığı geçici ödemeler, hükmedilen tazminata mahsup edilir; tazminata hükmedilmezse hâkim, davacının aldığı geçici ödemeleri, yasal faizi ile birlikte geri vermesine karar verir.\n\n \nÜÇÜNCÜ AYIRIM\nSebepsiz Zenginleşmeden Doğan Borç İlişkileri\nA. Koşulları\nI. Genel olarak"
  },
  {
    "kanun": "tbk",
    "kanunName": "Türk Borçlar Kanunu",
    "madde": "77",
    "text": "MADDE 77- Haklı bir sebep olmaksızın, bir başkasının malvarlığından veya emeğinden zenginleşen, bu zenginleşmeyi geri vermekle yükümlüdür.\n\nBu yükümlülük, özellikle zenginleşmenin geçerli olmayan veya gerçekleşmemiş ya da sona ermiş bir sebebe dayanması durumunda doğmuş olur.\n\n \n\nII. Borçlanılmamış edimin ifası"
  },
  {
    "kanun": "tbk",
    "kanunName": "Türk Borçlar Kanunu",
    "madde": "78",
    "text": "MADDE 78- Borçlanmadığı edimi kendi isteğiyle yerine getiren kimse, bunu ancak, kendisini borçlu sanarak yerine getirdiğini ispat ederse geri isteyebilir.\n\nZamanaşımına uğramış bir borcun ifasından veya ahlaki bir ödevin yerine getirilmiş olmasından kaynaklanan zenginleşmeler geri istenemez.\n\nBorç olmadığı hâlde ödenmiş olan edimin geri istenmesine ilişkin diğer kanun hükümleri saklıdır.\n\n \n\nB. Geri vermenin kapsamı\nI. Zenginleşenin yükümlülüğü"
  },
  {
    "kanun": "tbk",
    "kanunName": "Türk Borçlar Kanunu",
    "madde": "79",
    "text": "MADDE 79- Sebepsiz zenginleşen, zenginleşmenin geri istenmesi sırasında elinden çıkmış olduğunu ispat ettiği kısmın dışında kalanı geri vermekle yükümlüdür.\n\nZenginleşen, zenginleşmeyi iyiniyetli olmaksızın elden çıkarmışsa veya elden çıkarırken ileride geri vermek zorunda kalabileceğini hesaba katması gerekiyorsa, zenginleşmenin tamamını geri vermekle yükümlüdür.\n\n \n\nII. Giderleri isteme hakkı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "80",
    "text": "MADDE 80- Zenginleşen iyiniyetli ise, yaptığı zorunlu ve yararlı giderleri, geri verme isteminde bulunandan isteyebilir.\n\nZenginleşen iyiniyetli değilse, zorunlu giderlerinin ve yararlı giderlerinden sadece geri verme zamanında mevcut olan değer artışının ödenmesini isteyebilir.\n\nZenginleşen, iyiniyetli olup olmadığına bakılmaksızın, diğer giderlerinin ödenmesini isteyemez. Ancak, kendisine karşılık önerilmezse, o şey ile birleştirdiği ve zararsızca ayrılması mümkün bulunan eklemeleri geri vermeden önce ayırıp alabilir.\n\n \n\nC. Geri istenememe"
  },
  {
    "kanun": "tbk",
    "kanunName": "Türk Borçlar Kanunu",
    "madde": "81",
    "text": "MADDE 81- Hukuka veya ahlaka aykırı bir sonucun gerçekleşmesi amacıyla verilen şey geri istenemez. Ancak, açılan davada hâkim, bu şeyin Devlete mal edilmesine karar verebilir.\n\n \n\nD. Zamanaşımı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "82",
    "text": "MADDE 82- Sebepsiz zenginleşmeden doğan istem hakkı, hak sahibinin geri isteme hakkı olduğunu öğrendiği tarihten başlayarak iki yılın ve her hâlde zenginleşmenin gerçekleştiği tarihten başlayarak on yılın geçmesiyle zamanaşımına uğrar.\n\nZenginleşme, zenginleşenin bir alacak hakkı kazanması suretiyle gerçekleşmişse diğer taraf, istem hakkı zamanaşımına uğramış olsa bile, her zaman bu borcunu ifadan kaçınabilir.\n\n \nİKİNCİ BÖLÜM\nBorç İlişkisinin Hükümleri\n \nBİRİNCİ AYIRIM\nBorçların İfası\nA. Genel olarak\nI. Şahsen ifa zorunluluğunun olmaması"
  },
  {
    "kanun": "tbk",
    "kanunName": "Türk Borçlar Kanunu",
    "madde": "83",
    "text": "MADDE 83- Borcun, bizzat borçlu tarafından ifa edilmesinde alacaklının menfaati bulunmadıkça borçlu, borcunu şahsen ifa etmekle yükümlü değildir.\n\n \n\nII. İfanın konusu\n1. Kısmen ifa"
  },
  {
    "kanun": "tbk",
    "kanunName": "Türk Borçlar Kanunu",
    "madde": "84",
    "text": "MADDE 84- Borcun tamamı belli ve muaccel ise, alacaklı kısmen ifayı reddedebilir.\n\nAlacaklı kısmen ifayı kabul ederse borçlu, borcun kendisi tarafından ikrar olunan kısmını ifadan kaçınamaz.\n\n \n\n2. Bölünemeyen borç"
  },
  {
    "kanun": "tbk",
    "kanunName": "Türk Borçlar Kanunu",
    "madde": "85",
    "text": "MADDE 85- Bölünemeyen bir borcun birden çok alacaklısı varsa, alacaklılardan her biri, borcun alacaklıların tamamına ifasını isteyebilir. Borçlu, edimini alacaklıların hepsine birden ifa etmek zorundadır.\n\nBölünemeyen borcun birden çok borçlusu varsa, borçlulardan her biri borcun tamamını ifa etmekle yükümlüdür.\n\nDurumun gereğinden aksi anlaşılmadıkça, ifada bulunan borçlu, alacaklıya halef olur ve diğer borçlulardan payları oranında alacağını isteyebilir.\n\n \n3. Çeşit borcu"
  },
  {
    "kanun": "tbk",
    "kanunName": "Türk Borçlar Kanunu",
    "madde": "86",
    "text": "MADDE 86- Çeşit borçlarında hukuki ilişkiden ve işin özelliğinden aksi anlaşılmadıkça, edimin seçimi borçluya aittir. Ancak borçlunun seçeceği edim, ortalama nitelikten daha düşük olamaz.\n\n \n\n4. Seçimlik borç"
  },
  {
    "kanun": "tbk",
    "kanunName": "Türk Borçlar Kanunu",
    "madde": "87",
    "text": "MADDE 87- Seçimlik borçlarda, hukuki ilişkiden ve işin özelliğinden aksi anlaşılmadıkça, edimlerden birinin seçimi borçluya aittir.\n\n \n\n5. Faiz"
  },
  {
    "kanun": "tbk",
    "kanunName": "Türk Borçlar Kanunu",
    "madde": "88",
    "text": "MADDE 88- Faiz ödeme borcunda uygulanacak yıllık faiz oranı, sözleşmede kararlaştırılmamışsa faiz borcunun doğduğu tarihte yürürlükte olan mevzuat hükümlerine göre belirlenir.\n\nSözleşme ile kararlaştırılacak yıllık faiz oranı, birinci fıkra uyarınca belirlenen yıllık faiz oranının yüzde elli fazlasını aşamaz.\n\n \n\nB. İfa yeri"
  },
  {
    "kanun": "tbk",
    "kanunName": "Türk Borçlar Kanunu",
    "madde": "89",
    "text": "MADDE 89- Borcun ifa yeri, tarafların açık veya örtülü iradelerine göre belirlenir. Aksine bir anlaşma yoksa, aşağıdaki hükümler uygulanır;\n\n1. Para borçları, alacaklının ödeme zamanındaki yerleşim yerinde,\n\n2. Parça borçları, sözleşmenin kurulduğu sırada borç konusunun bulunduğu yerde,\n\n3. Bunların dışındaki bütün borçlar, doğumları sırasında borçlunun yerleşim yerinde,\n\nifa edilir.\n\nAlacaklının yerleşim yerinde ifası gereken bir borcun doğumundan sonra alacaklının yerleşim yerini değiştirmesi sebebiyle ifa önemli ölçüde güçleşmişse borç, alacaklının önceki yerleşim yerinde ifa edilebilir.\n\n \n\nC. İfa zamanı\nI. Süreye bağlanmamış borç"
  },
  {
    "kanun": "tbk",
    "kanunName": "Türk Borçlar Kanunu",
    "madde": "90",
    "text": "MADDE 90- İfa zamanı taraflarca kararlaştırılmadıkça veya hukuki ilişkinin özelliğinden anlaşılmadıkça her borç, doğumu anında muaccel olur.\n\n \n\nII. Süreye bağlı borç\n1. Aya ilişkin sürelerde vade"
  },
  {
    "kanun": "tbk",
    "kanunName": "Türk Borçlar Kanunu",
    "madde": "91",
    "text": "MADDE 91- Borcun ifası için bir ayın başlangıcı veya sonu belirlenmişse, bundan ayın birinci ve sonuncu günü; ayın ortası belirlenmişse, bundan da ayın onbeşinci günü anlaşılır.\n\nBorcun ifası için gün belirtilmeksizin sadece ay belirlenmişse, bundan o ayın son günü anlaşılır.\n\n \n\n2. Diğer sürelerde vade"
  },
  {
    "kanun": "tbk",
    "kanunName": "Türk Borçlar Kanunu",
    "madde": "92",
    "text": "MADDE 92- Bir borcun veya taraflardan birine düşen herhangi bir yükümlülüğün sözleşmenin kurulmasından başlayarak belli bir sürenin sonunda ifası gerekiyorsa, ifa zamanı aşağıdaki biçimde belirlenir:\n\n1. Gün olarak belirlenmiş süre, sözleşmenin kurulduğu gün sayılmaksızın, bu sürenin son günü dolmuş olur. Sekiz veya onbeş gün olarak belirlenmiş süre ise, bir veya iki haftayı değil, tam sekiz veya onbeş günü ifade eder.\n\n2. Hafta olarak belirlenmiş süre, son haftanın sözleşmenin kurulduğu güne ismen uyan gününde dolmuş olur.\n\n3. Ay olarak veya yıl, yarıyıl ve yılın dörtte biri gibi birden çok ayı içeren bir zaman olarak belirlenmiş süre, sözleşmenin kurulduğu gün ayın kaçıncı günü ise, son ayın bunu karşılayan gününde dolmuş olur. Son ayda bunu karşılayan gün yoksa süre, bu ayın son günü dolmuş sayılır.\n\n4. Yarım aydan onbeş günlük süre anlaşılır. Bir veya birden çok ay ve yarım ay olarak belirlenmiş sürenin dolduğu gün, son aya onbeş gün eklenerek belirlenir.\n\nBu kurallar, sürenin sözleşmenin kurulmasından başka bir andan işlemeye başladığı durumlarda da uygulanır.\n\nBorçlu, belirli bir süre içinde yerine getirilmesi gereken bir borcu, bu sürenin dolmasından önce ifa etmekle yükümlüdür.\n\n \n\n3. Tatil günleri"
  },
  {
    "kanun": "tbk",
    "kanunName": "Türk Borçlar Kanunu",
    "madde": "93",
    "text": "MADDE 93- İfa zamanı veya sürenin son günü, kanunlarda tatil olarak kabul edilen bir güne rastlarsa, kendiliğinden bu günü izleyen ve tatil olmayan ilk güne geçer.\n\nAksine anlaşma geçerlidir.\n\n \n\nIII. İş saatlerinde ifa"
  },
  {
    "kanun": "tbk",
    "kanunName": "Türk Borçlar Kanunu",
    "madde": "94",
    "text": "MADDE 94- Borç, alışılmış iş saatlerinde ifa ve kabul edilir.\n\n \n\nIV. Sürenin uzatılması"
  },
  {
    "kanun": "tbk",
    "kanunName": "Türk Borçlar Kanunu",
    "madde": "95",
    "text": "MADDE 95- Süre uzatılmış ise yeni süre, aksi kararlaştırılmış olmadıkça, önceki sürenin sona ermesini izleyen birinci günden başlar.\n\n \n\nV. Erken ifa"
  },
  {
    "kanun": "tbk",
    "kanunName": "Türk Borçlar Kanunu",
    "madde": "96",
    "text": "MADDE 96- Sözleşmenin hükümlerinden veya özelliğinden ya da durumun gereğinden tarafların aksini kastettikleri anlaşılmadıkça borçlu, edimini sürenin sona ermesinden önce ifa edebilir. Ancak, kanun veya sözleşme ya da âdet gereği olmadıkça borçlu, erken ifada bulunması sebebiyle indirim yapamaz.\n\n\n\nVI. Karşılıklı borç yükleyen sözleşmelerde\n1. İfada sıra"
  },
  {
    "kanun": "tbk",
    "kanunName": "Türk Borçlar Kanunu",
    "madde": "97",
    "text": "MADDE 97- Karşılıklı borç yükleyen bir sözleşmenin ifası isteminde bulunan tarafın, sözleşmenin koşullarına ve özelliklerine göre daha sonra ifa etme hakkı olmadıkça, kendi borcunu ifa etmiş ya da ifasını önermiş olması gerekir.\n\n \n\n2. İfa güçsüzlüğü"
  },
  {
    "kanun": "tbk",
    "kanunName": "Türk Borçlar Kanunu",
    "madde": "98",
    "text": "MADDE 98- Karşılıklı borç yükleyen bir sözleşmede, taraflardan birinin borcunu ifada güçsüzlüğe düşmesi ve özellikle iflas etmesi ya da hakkındaki haciz işleminin sonuçsuz kalması sebebiyle diğer tarafın hakkı tehlikeye düşerse bu taraf, karşı edimin ifası güvence altına alınıncaya kadar kendi ediminin ifasından kaçınabilir.\n\nHakkı tehlikeye düşen taraf, ayrıca uygun bir sürede istediği güvence verilmezse sözleşmeden dönebilir.\n\n \nD. Ödeme\nI. Ülke parası ile"
  },
  {
    "kanun": "tbk",
    "kanunName": "Türk Borçlar Kanunu",
    "madde": "99",
    "text": "MADDE 99- Konusu para olan borç Ülke parasıyla ödenir.\n\nÜlke parası dışında başka bir para birimiyle ödeme yapılması kararlaştırılmışsa, sözleşmede aynen ödeme veya bu anlama gelen bir ifade bulunmadıkça borç, ödeme günündeki rayiç üzerinden Ülke parasıyla da ödenebilir.\n\nÜlke parası dışında başka bir para birimiyle belirlenmiş ve sözleşmede aynen ödeme ya da bu anlama gelen bir ifade de bulunmadıkça, borcun ödeme gününde ödenmemesi üzerine alacaklı, bu alacağının aynen veya vade ya da fiilî ödeme günündeki rayiç üzerinden Ülke parası ile ödenmesini isteyebilir.\n\n \n\nII. Mahsup\n1. Kısmen ödemede"
  },
  {
    "kanun": "tbk",
    "kanunName": "Türk Borçlar Kanunu",
    "madde": "100",
    "text": "MADDE 100- Borçlu, faiz veya giderleri ödemede gecikmemiş ise, kısmen yaptığı ödemeyi ana borçtan düşme hakkına sahiptir. Aksine anlaşma yapılamaz.\n\nAlacaklı, alacağın bir kısmı için kefalet, rehin veya başka bir güvence almış ise, borçlu kısmen yaptığı ödemeyi, güvence altına alınan veya güvencesi daha iyi olan kısma mahsup etme hakkına sahip değildir.\n\n \n\n2. Birden çok borçta\na. Borçlu ve alacaklının bildirimine göre"
  },
  {
    "kanun": "tbk",
    "kanunName": "Türk Borçlar Kanunu",
    "madde": "101",
    "text": "MADDE 101- Birden çok borcu bulunan borçlu, ödeme gününde bu borçlardan hangisini ödemek istediğini alacaklıya bildirebilir.\n\nBorçlu bildirimde bulunmazsa, yapılan ödeme, kendisi tarafından derhâl itiraz edilmiş olmadıkça, alacaklının makbuzda gösterdiği borç için yapılmış sayılır.\n\n\n\nb. Kanuna göre"
  },
  {
    "kanun": "tbk",
    "kanunName": "Türk Borçlar Kanunu",
    "madde": "102",
    "text": "MADDE 102- Kanunen geçerli bir açıklama yapılmadığı veya makbuzda bir açıklık bulunmadığı durumda ödeme, muaccel borç için yapılmış sayılır. Birden çok borç muaccel ise ödemenin, borçluya karşı ilk olarak takip edilen borç için yapılmış olduğu kabul edilir. Takip yapılmamış ise ödeme, vadesi ilk önce gelmiş olan borç için yapılmış olur.\n\nBirden çok borcun vadesi aynı zamanda gelmişse, mahsup orantılı olarak; borçlardan hiçbirinin vadesi gelmemişse ödeme, güvencesi en az olan borç için yapılmış sayılır.\n\n \n\nIII. Makbuz ve senetlerin geri verilmesi\n1. Borçlunun hakkı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "103",
    "text": "MADDE 103- Borcu ödeyen borçlu, bir makbuz ve borcun tamamı ödenmişse, buna ilişkin borç senedinin geri verilmesini veya iptalini isteyebilir.\n\nBorcun tamamı ödenmemiş veya borç senedi alacaklıya başkaca haklar da vermekte ise borçlu, ancak makbuz verilmesini ve ödemenin borç senedine işlenmesini isteyebilir.\n\n \n\n2. Hükümleri"
  },
  {
    "kanun": "tbk",
    "kanunName": "Türk Borçlar Kanunu",
    "madde": "104",
    "text": "MADDE 104- Faiz veya kira bedeli gibi dönemsel edimlerden biri için, alacaklı tarafından çekince belirtilmeksizin makbuz verilmişse, önceki dönemlere ait edimler de ifa edilmiş sayılır.\n\nAlacaklı anaparanın tamamı için makbuz vermişse, faizlerini de almış olduğu kabul edilir.\n\nBorç senedi borçluya geri verilmişse, borç sona ermiş sayılır.\n\n \n3. Senedin geri verilememesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "105",
    "text": "MADDE 105- Alacaklı, borç senedini kaybettiğini iddia ederse, borçlunun istemi üzerine, borcu ödeme sırasında, kendisine borç senedinin iptalini ve borcun sona ermiş olduğunu gösteren resmen düzenlenmiş veya usulüne göre onaylanmış bir belge vermek zorundadır.\n\nKıymetli evrakın iptaline ilişkin hükümler saklıdır.\n\n \n\nE. Alacaklının temerrüdü\nI. Koşulları"
  },
  {
    "kanun": "tbk",
    "kanunName": "Türk Borçlar Kanunu",
    "madde": "106",
    "text": "MADDE 106- Yapma veya verme edimi gereği gibi kendisine önerilen alacaklı, haklı bir sebep olmaksızın onu kabulden veya borçlunun borcunu ifa edebilmesi için kendisi tarafından yapılması gereken hazırlık fiillerini yapmaktan kaçınırsa, temerrüde düşmüş olur.\n\nAlacaklı, müteselsil borçlulardan birine karşı temerrüde düşerse, diğerlerine karşı da temerrüde düşmüş olur.\n\n \n\nII. Hükümleri\n1. Bir şeyin teslimine ilişkin edimlerde\na. Tevdi hakkı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "107",
    "text": "MADDE 107- Alacaklının temerrüde düşmesi durumunda borçlu, hasar ve giderleri alacaklıya ait olmak üzere, teslim edeceği şeyi tevdi ederek borcundan kurtulabilir.\n\nTevdi yerini, ifa yerindeki hâkim belirler. Bununla birlikte ticari mallar, hâkim kararı olmadan da bir ardiyeye tevdi edilebilir.\n\n \n\nb. Satma hakkı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "108",
    "text": "MADDE 108- Sözleşmenin konusu olan şeyin niteliği veya işin özelliği tevdi edilmesine uygun düşmez veya teslim edilecek şey bozulabilir ya da bakımı, korunması veya tevdi edilmesi önemli bir gideri gerektirir ise, borçlu, alacaklıya önceden ihtarda bulunması koşuluyla, hâkimin izniyle onu açık artırma yoluyla sattırıp bedelini tevdi edebilir.\n\nTeslim edilecek şey, borsada kayıtlıysa veya piyasa fiyatı varsa ya da yapılacak gidere oranla değeri az ise, satışın açık artırma yoluyla yapılması zorunlu olmadığı gibi, hâkim, önceden ihtarda bulunma koşulunu aramaksızın satışa izin verebilir.\n\n \n\nc. Tevdi konusunu geri alma"
  },
  {
    "kanun": "tbk",
    "kanunName": "Türk Borçlar Kanunu",
    "madde": "109",
    "text": "MADDE 109- Alacaklı, tevdi edilen şeyi kabul ettiğini açıklamış veya tevdi bir rehnin ortadan kaldırılması sonucunu doğurmuş olmadıkça borçlu, tevdi edilen şeyi geri alabilir.\n\nTevdi edilen şey geri alındığı anda alacak, bütün yan haklarıyla birlikte varlığını sürdürür.\n\n \n\n2. Diğer edimlerde"
  },
  {
    "kanun": "tbk",
    "kanunName": "Türk Borçlar Kanunu",
    "madde": "110",
    "text": "MADDE 110- Borcun konusu bir şeyin teslimini gerektirmiyorsa, alacaklının temerrüdü hâlinde borçlu, borçlunun temerrüdüne ilişkin hükümlere göre sözleşmeden dönebilir.\n\n \n\nF. Diğer ifa engelleri"
  },
  {
    "kanun": "tbk",
    "kanunName": "Türk Borçlar Kanunu",
    "madde": "111",
    "text": "MADDE 111- Borçlunun kusuru olmaksızın, alacağın kime ait olduğunda veya alacaklının kimliğinde duraksama sebebiyle ya da alacaklıdan kaynaklanan diğer kişisel bir sebeple borç, alacaklıya veya temsilcisine ifa edilemezse borçlu, alacaklının temerrüdünde olduğu gibi, tevdi ya da sözleşmeden dönme hakkını kullanabilir.\n\n \nİKİNCİ AYIRIM\nBorçların İfa Edilmemesinin Sonuçları\nA. Borcun ifa edilmemesi\nI. Giderim borcu\n1. Genel olarak"
  },
  {
    "kanun": "tbk",
    "kanunName": "Türk Borçlar Kanunu",
    "madde": "112",
    "text": "MADDE 112- Borç hiç veya gereği gibi ifa edilmezse borçlu, kendisine hiçbir kusurun yüklenemeyeceğini ispat etmedikçe, alacaklının bundan doğan zararını gidermekle yükümlüdür.\n\n\n\n2. Yapma ve yapmama borçlarında"
  },
  {
    "kanun": "tbk",
    "kanunName": "Türk Borçlar Kanunu",
    "madde": "113",
    "text": "MADDE 113- Yapma borcu, borçlu tarafından ifa edilmediği takdirde alacaklı, masrafı borçluya ait olmak üzere edimin kendisi veya başkası tarafından ifasına izin verilmesini isteyebilir; her türlü giderim isteme hakkı saklıdır.\n\nYapmama borcuna aykırı davranan borçlu, bu aykırı davranışının doğurduğu zararı gidermekle yükümlüdür.\n\nAlacaklı, ayrıca borca aykırı durumun ortadan kaldırılmasını veya bu konuda masrafı borçluya ait olmak üzere kendisinin yetkili kılınmasını isteyebilir.\n\n \n\nII. Sorumluluğun ve giderim borcunun kapsamı\n1. Genel olarak"
  },
  {
    "kanun": "tbk",
    "kanunName": "Türk Borçlar Kanunu",
    "madde": "114",
    "text": "MADDE 114- Borçlu, genel olarak her türlü kusurdan sorumludur. Borçlunun sorumluluğunun kapsamı, işin özel niteliğine göre belirlenir. İş özellikle borçlu için bir yarar sağlamıyorsa, sorumluluk daha hafif olarak değerlendirilir.\n\nHaksız fiil sorumluluğuna ilişkin hükümler, kıyas yoluyla sözleşmeye aykırılık hâllerine de uygulanır.\n\n \n\n2. Sorumsuzluk anlaşması"
  },
  {
    "kanun": "tbk",
    "kanunName": "Türk Borçlar Kanunu",
    "madde": "115",
    "text": "MADDE 115- Borçlunun ağır kusurundan sorumlu olmayacağına ilişkin önceden yapılan anlaşma kesin olarak hükümsüzdür.\n\nBorçlunun alacaklı ile hizmet sözleşmesinden kaynaklanan herhangi bir borç sebebiyle sorumlu olmayacağına ilişkin olarak önceden yaptığı her türlü anlaşma kesin olarak hükümsüzdür.\n\nUzmanlığı gerektiren bir hizmet, meslek veya sanat, ancak kanun ya da yetkili makamlar tarafından verilen izinle yürütülebiliyorsa, borçlunun hafif kusurundan sorumlu olmayacağına ilişkin önceden yapılan anlaşma kesin olarak hükümsüzdür.\n\n \n\n3. Yardımcı kişilerin fiillerinden sorumluluk"
  },
  {
    "kanun": "tbk",
    "kanunName": "Türk Borçlar Kanunu",
    "madde": "116",
    "text": "MADDE 116- Borçlu, borcun ifasını veya bir borç ilişkisinden doğan hakkın kullanılmasını, birlikte yaşadığı kişiler ya da yanında çalışanlar gibi yardımcılarına kanuna uygun surette bırakmış olsa bile, onların işi yürüttükleri sırada diğer tarafa verdikleri zararı gidermekle yükümlüdür.\n\nYardımcı kişilerin fiilinden doğan sorumluluk, önceden yapılan bir anlaşmayla tamamen veya kısmen kaldırılabilir.\n\nUzmanlığı gerektiren bir hizmet, meslek veya sanat, ancak kanun veya yetkili makamlar tarafından verilen izinle yürütülebiliyorsa, borçlunun yardımcı kişilerin fiillerinden sorumlu olmayacağına ilişkin anlaşma kesin olarak hükümsüzdür.\n\n \n\nB. Borçlunun temerrüdü\nI. Koşulları"
  },
  {
    "kanun": "tbk",
    "kanunName": "Türk Borçlar Kanunu",
    "madde": "117",
    "text": "MADDE 117- Muaccel bir borcun borçlusu, alacaklının ihtarıyla temerrüde düşer.\n\nBorcun ifa edileceği gün, birlikte belirlenmiş veya sözleşmede saklı tutulan bir hakka dayanarak taraflardan biri usulüne uygun bir bildirimde bulunmak suretiyle belirlemişse, bu günün geçmesiyle; haksız fiilde fiilin işlendiği, sebepsiz zenginleşmede ise zenginleşmenin gerçekleştiği tarihte borçlu temerrüde düşmüş olur. Ancak sebepsiz zenginleşenin iyiniyetli olduğu hâllerde temerrüt için bildirim şarttır.\n\n \n\nII. Hükümleri\n1. Genel olarak\na. Gecikme tazminatı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "118",
    "text": "MADDE 118- Temerrüde düşen borçlu, temerrüde düşmekte kusuru olmadığını ispat etmedikçe, borcun geç ifasından dolayı alacaklının uğradığı zararı gidermekle yükümlüdür.\n\n \n\nb. Beklenmedik hâlden sorumluluk"
  },
  {
    "kanun": "tbk",
    "kanunName": "Türk Borçlar Kanunu",
    "madde": "119",
    "text": "MADDE 119- Temerrüde düşen borçlu, beklenmedik hâl sebebiyle doğacak zarardan sorumludur.\n\nBorçlu, temerrüde düşmekte kusuru olmadığını veya borcunu zamanında ifa etmiş olsaydı bile beklenmedik hâlin ifa konusu şeye zarar vereceğini ispat ederek bu sorumluluktan kurtulabilir.\n\n \n\n2. Temerrüt faizi\na. Genel olarak"
  },
  {
    "kanun": "tbk",
    "kanunName": "Türk Borçlar Kanunu",
    "madde": "120",
    "text": "MADDE 120- Uygulanacak yıllık temerrüt faizi oranı, sözleşmede kararlaştırılmamışsa, faiz borcunun doğduğu tarihte yürürlükte olan mevzuat hükümlerine göre belirlenir.\n\nSözleşme ile kararlaştırılacak yıllık temerrüt faizi oranı, birinci fıkra uyarınca belirlenen yıllık faiz oranının yüzde yüz fazlasını aşamaz.\n\nAkdî faiz oranı kararlaştırılmakla birlikte sözleşmede temerrüt faizi kararlaştırılmamışsa ve yıllık akdî faiz oranı da birinci fıkrada belirtilen faiz oranından fazla ise, temerrüt faizi oranı hakkında akdî faiz oranı geçerli olur.\n\n \n\nb. Faizlerde, iratlarda ve bağışlamada temerrüt faizi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "121",
    "text": "MADDE 121- Faiz veya irat borcunu ya da bağışladığı bir miktar parayı ödemekte temerrüde düşen borçlu, icra takibine girişildiği veya dava açıldığı günden başlayarak, temerrüt faizi ödemekle yükümlüdür.\n\nBuna aykırı olarak yapılan anlaşmalar, ceza koşulu hükümlerine tabi olur.\n\nTemerrüt faizine, ayrıca temerrüt faizi yürütülemez.\n\n \n\n3. Aşkın zarar"
  },
  {
    "kanun": "tbk",
    "kanunName": "Türk Borçlar Kanunu",
    "madde": "122",
    "text": "MADDE 122- Alacaklı, temerrüt faizini aşan bir zarara uğramış olursa, borçlu kendisinin hiçbir kusuru bulunmadığını ispat etmedikçe, bu zararı da gidermekle yükümlüdür.\n\nTemerrüt faizini aşan zarar miktarı görülmekte olan davada belirlenebiliyorsa, davacının istemi üzerine hâkim, esas hakkında karar verirken bu zararın miktarına da hükmeder.\n\n \n4. Karşılıklı borç yükleyen sözleşmelerde\na. Süre verilmesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "123",
    "text": "MADDE 123- Karşılıklı borç yükleyen sözleşmelerde, taraflardan biri temerrüde düştüğü takdirde diğeri, borcun ifa edilmesi için uygun bir süre verebilir veya uygun bir süre verilmesini hâkimden isteyebilir.\n\n \n\nb. Süre verilmesini gerektirmeyen durumlar"
  },
  {
    "kanun": "tbk",
    "kanunName": "Türk Borçlar Kanunu",
    "madde": "124",
    "text": "MADDE 124- Aşağıdaki durumlarda süre verilmesine gerek yoktur:\n\n1. Borçlunun içinde bulunduğu durumdan veya tutumundan süre verilmesinin etkisiz olacağı anlaşılıyorsa.\n\n2. Borçlunun temerrüdü sonucunda borcun ifası alacaklı için yararsız kalmışsa.\n\n3. Borcun ifasının, belirli bir zamanda veya belirli bir süre içinde gerçekleşmemesi üzerine, ifanın artık kabul edilmeyeceği sözleşmeden anlaşılıyorsa.\n\n \n\nc. Seçimlik haklar"
  },
  {
    "kanun": "tbk",
    "kanunName": "Türk Borçlar Kanunu",
    "madde": "125",
    "text": "MADDE 125- Temerrüde düşen borçlu, verilen süre içinde, borcunu ifa etmemişse veya süre verilmesini gerektirmeyen bir durum söz konusu ise alacaklı, her zaman borcun ifasını ve gecikme sebebiyle tazminat isteme hakkına sahiptir.\n\nAlacaklı, ayrıca borcun ifasından ve gecikme tazminatı isteme hakkından vazgeçtiğini hemen bildirerek, borcun ifa edilmemesinden doğan zararın giderilmesini isteyebilir veya sözleşmeden dönebilir.\n\nSözleşmeden dönme hâlinde taraflar, karşılıklı olarak ifa yükümlülüğünden kurtulurlar ve daha önce ifa ettikleri edimleri geri isteyebilirler. Bu durumda borçlu, temerrüde düşmekte kusuru olmadığını ispat edemezse alacaklı, sözleşmenin hükümsüz kalması sebebiyle uğradığı zararın giderilmesini de isteyebilir.\n\n \n\nd. Sürekli edimli sözleşmelerde"
  },
  {
    "kanun": "tbk",
    "kanunName": "Türk Borçlar Kanunu",
    "madde": "126",
    "text": "MADDE 126- İfasına başlanmış sürekli edimli sözleşmelerde, borçlunun temerrüdü hâlinde alacaklı, ifa ve gecikme tazminatı isteyebileceği gibi, sözleşmeyi feshederek, sözleşmenin süresinden önce sona ermesi yüzünden uğradığı zararın giderilmesini de isteyebilir.\n\n \nÜÇÜNCÜ AYIRIM\nBorç İlişkilerinin Üçüncü Kişilere Etkisi\nA. Alacaklıya halef olma"
  },
  {
    "kanun": "tbk",
    "kanunName": "Türk Borçlar Kanunu",
    "madde": "127",
    "text": "MADDE 127- Alacaklıya ifada bulunan üçüncü kişi, aşağıdaki hâllerde ifası ölçüsünde alacaklının haklarına halef olur:\n\n1. Başkasının borcu için rehnedilen bir şeyi rehinden kurtardığı ve bu şey üzerinde mülkiyet veya başka bir ayni hakkı bulunduğu takdirde.\n\n2. Alacaklıya ifada bulunan üçüncü kişinin ona halef olacağı, borçlu tarafından ifadan önce alacaklıya bildirildiği takdirde.\n\nDiğer halefiyet hâllerine ilişkin kanun hükümleri saklıdır.\n\n \nB. Üçüncü kişinin fiilini üstlenme"
  },
  {
    "kanun": "tbk",
    "kanunName": "Türk Borçlar Kanunu",
    "madde": "128",
    "text": "MADDE 128- Üçüncü bir kişinin fiilini başkasına karşı üstlenen, bu fiilin gerçekleşmemesinden doğan zararı gidermekle yükümlüdür.\n\nBelirli bir süre için yapılan üstlenmede, sürenin bitimine kadar üstlenene edimini ifa etmesi için yazılı olarak başvurulmaması hâlinde, üstlenenin sorumluluğunun sona ereceği kararlaştırılabilir.\n\n \n\nC. Üçüncü kişi yararına sözleşme\nI. Genel olarak"
  },
  {
    "kanun": "tbk",
    "kanunName": "Türk Borçlar Kanunu",
    "madde": "129",
    "text": "MADDE 129- Kendi adına sözleşme yapan kişi, sözleşmeye üçüncü kişi yararına bir edim yükümlülüğü koydurmuşsa, edimin üçüncü kişiye ifa edilmesini isteyebilir.\n\nÜçüncü kişi veya üçüncü kişiye halef olanlar da, tarafların amacına veya örf ve âdete uygun düştüğü takdirde edimin ifasını isteyebilirler. Bu durumda, üçüncü kişi veya ona halef olanlar bu hakkı kullanmak istediklerini borçluya bildirdikten sonra, alacaklı borçluyu ibra edemeyeceği gibi, borcun nitelik ve kapsamını da değiştiremez.\n\n \n\nII. Sorumluluk sigortalarında"
  },
  {
    "kanun": "tbk",
    "kanunName": "Türk Borçlar Kanunu",
    "madde": "130",
    "text": "MADDE 130- Başkasını çalıştıran kişi, çalıştırdığı kişiye karşı hukuki sorumluluğunu güvence altına almak üzere sigorta yaptırmışsa, sigortadan doğan haklar doğrudan doğruya çalışana ait olur.\n\nAncak, çalışana ödenecek sigorta tazminatı, genel hükümlere göre ödenecek tazminattan indirilir.\n\nDiğer hukuki sorumluluk sigortalarına ilişkin kanun hükümleri saklıdır.\n\n \n\nÜÇÜNCÜ BÖLÜM\n\nBorçların ve Borç İlişkilerinin Sona Ermesi, Zamanaşımı\n\n \n\nBİRİNCİ AYIRIM\n\nSona Erme Hâlleri\n\nA. Asıl borca bağlı hak ve borçların sona ermesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "131",
    "text": "MADDE 131- Asıl borç ifa ya da diğer bir sebeple sona erdiği takdirde, rehin, kefalet, faiz ve ceza koşulu gibi buna bağlı hak ve borçlar da sona ermiş olur.\n\nİşlemiş faizin ve ceza koşulunun ifasını isteme hakkı sözleşmeyle veya ifa anına kadar yapılacak bir bildirimle saklı tutulmuş ise ya da durum ve koşullardan saklı tutulduğu anlaşılmaktaysa, bu faizler ve ceza koşulu istenebilir.\n\nTaşınmaz rehnine, kıymetli evraka ve konkordatoya ilişkin özel hükümler saklıdır.\n\n\n\nB. İbra"
  },
  {
    "kanun": "tbk",
    "kanunName": "Türk Borçlar Kanunu",
    "madde": "132",
    "text": "MADDE 132- Borcu doğuran işlem kanunen veya taraflarca belli bir şekle bağlı tutulmuş olsa bile borç, tarafların şekle bağlı olmaksızın yapacakları ibra sözleşmesiyle tamamen veya kısmen ortadan kaldırılabilir.\n\n \n\nC. Yenileme\nI. Genel olarak"
  },
  {
    "kanun": "tbk",
    "kanunName": "Türk Borçlar Kanunu",
    "madde": "133",
    "text": "MADDE 133- Yeni bir borçla mevcut bir borcun sona erdirilmesi, ancak tarafların bu yöndeki açık iradesi ile olur.\n\nÖzellikle mevcut borç için kambiyo taahhüdünde bulunulması veya yeni bir alacak senedi ya da yeni bir kefalet senedi düzenlenmesi, tarafların açık yenileme iradeleri olmadıkça yenileme sayılmaz.\n\n \n\nII. Cari hesaplarda"
  },
  {
    "kanun": "tbk",
    "kanunName": "Türk Borçlar Kanunu",
    "madde": "134",
    "text": "MADDE 134- Çeşitli kalemlerin bir cari hesaba sadece kaydedilmiş olması, borcun yenilenmiş olduğu anlamına gelmez.\n\nAncak, hesabın kesilmiş ve hesap sonucu diğer tarafça kabul edilmiş olması durumunda, borç yenilenmiş olur.\n\nKalemlerden birinin güvencesi varsa, aksi kararlaştırılmadıkça, hesap kesilip sonucun kabul edilmiş olması, güvenceyi sona erdirmez.\n\n \n\nD. Birleşme"
  },
  {
    "kanun": "tbk",
    "kanunName": "Türk Borçlar Kanunu",
    "madde": "135",
    "text": "MADDE 135- Alacaklı ve borçlu sıfatlarının aynı kişide birleşmesiyle borç sona erer. Ancak, üçüncü kişilerin alacak üzerinde önceden mevcut olan hakları birleşmeden etkilenmez.\n\nBirleşme geçmişe etkili olarak ortadan kalkarsa, borç varlığını sürdürür.\n\nTaşınmaz rehni ve kıymetli evraka ilişkin özel hükümler saklıdır.\n\n \n\nE. İfa imkânsızlığı\n\nI. Genel olarak"
  },
  {
    "kanun": "tbk",
    "kanunName": "Türk Borçlar Kanunu",
    "madde": "136",
    "text": "MADDE 136- Borcun ifası borçlunun sorumlu tutulamayacağı sebeplerle imkânsızlaşırsa, borç sona erer.\n\nKarşılıklı borç yükleyen sözleşmelerde imkânsızlık sebebiyle borçtan kurtulan borçlu, karşı taraftan almış olduğu edimi sebepsiz zenginleşme hükümleri uyarınca geri vermekle yükümlü olup, henüz kendisine ifa edilmemiş olan edimi isteme hakkını kaybeder. Kanun veya sözleşmeyle borcun ifasından önce doğan hasarın alacaklıya yükletilmiş olduğu durumlar, bu hükmün dışındadır.\n\nBorçlu ifanın imkânsızlaştığını alacaklıya gecikmeksizin bildirmez ve zararın artmaması için gerekli önlemleri almazsa, bundan doğan zararları gidermekle yükümlüdür.\n\n \n\nII. Kısmi ifa imkânsızlığı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "137",
    "text": "MADDE 137- Borcun ifası borçlunun sorumlu tutulamayacağı sebeplerle kısmen imkânsızlaşırsa borçlu, borcunun sadece imkânsızlaşan kısmından kurtulur. Ancak, bu kısmi ifa imkânsızlığı önceden öngörülseydi taraflarca böyle bir sözleşmenin yapılmayacağı açıkça anlaşılırsa, borcun tamamı sona erer.\n\nKarşılıklı borç yükleyen sözleşmelerde, bir tarafın borcu kısmen imkânsızlaşır ve alacaklı kısmi ifaya razı olursa, karşı edim de o oranda ifa edilir. Alacaklının böyle bir ifaya razı olmaması veya karşı edimin bölünemeyen nitelikte olması durumunda, tam imkânsızlık hükümleri uygulanır.\n\n \n\nIII. Aşırı ifa güçlüğü"
  },
  {
    "kanun": "tbk",
    "kanunName": "Türk Borçlar Kanunu",
    "madde": "138",
    "text": "MADDE 138- Sözleşmenin yapıldığı sırada taraflarca öngörülmeyen ve öngörülmesi de beklenmeyen olağanüstü bir durum, borçludan kaynaklanmayan bir sebeple ortaya çıkar ve sözleşmenin yapıldığı sırada mevcut olguları, kendisinden ifanın istenmesini dürüstlük kurallarına aykırı düşecek derecede borçlu aleyhine değiştirir ve borçlu da borcunu henüz ifa etmemiş veya ifanın aşırı ölçüde güçleşmesinden doğan haklarını saklı tutarak ifa etmiş olursa borçlu, hâkimden sözleşmenin yeni koşullara uyarlanmasını isteme, bu mümkün olmadığı takdirde sözleşmeden dönme hakkına sahiptir. Sürekli edimli sözleşmelerde borçlu, kural olarak dönme hakkının yerine fesih hakkını kullanır.\n\nBu madde hükmü yabancı para borçlarında da uygulanır.\n\n \n\nF. Takas\n\nI. Koşulları\n\n1. Genel olarak"
  },
  {
    "kanun": "tbk",
    "kanunName": "Türk Borçlar Kanunu",
    "madde": "139",
    "text": "MADDE 139- İki kişi, karşılıklı olarak bir miktar para veya özdeş diğer edimleri birbirine borçlu oldukları takdirde, her iki borç muaccel ise her biri alacağını borcuyla takas edebilir.\n\nAlacaklardan biri çekişmeli olsa bile takas ileri sürülebilir.\n\nZamanaşımına uğramış bir alacağın takası, ancak takas edilebileceği anda henüz zamanaşımına uğramamış olması koşuluyla ileri sürülebilir.\n\n \n\n2. Kefalet hâlinde"
  },
  {
    "kanun": "tbk",
    "kanunName": "Türk Borçlar Kanunu",
    "madde": "140",
    "text": "MADDE 140- Asıl borçlunun takası ileri sürme hakkı bulundukça, kefili de alacaklıya ifada bulunmaktan kaçınabilir.\n\n \n\n3. Üçüncü kişi yararına sözleşme hâlinde"
  },
  {
    "kanun": "tbk",
    "kanunName": "Türk Borçlar Kanunu",
    "madde": "141",
    "text": "MADDE 141- Üçüncü kişi yararına borçlanan kişi, bu borcu ile sözleşmenin diğer tarafından olan alacağını takas edemez.\n\n \n\n4. Borçlunun iflası hâlinde"
  },
  {
    "kanun": "tbk",
    "kanunName": "Türk Borçlar Kanunu",
    "madde": "142",
    "text": "MADDE 142- Borçlunun iflası hâlinde alacaklılar, muaccel olmasalar bile, alacaklarını, müflise olan borçları ile takas edebilirler.\n\n \n\nII. Hükümleri"
  },
  {
    "kanun": "tbk",
    "kanunName": "Türk Borçlar Kanunu",
    "madde": "143",
    "text": "MADDE 143- Takas, ancak borçlunun takas iradesini alacaklıya bildirmesiyle gerçekleşir. Bu durumda her iki borç, takas edilebilecekleri anda daha az olan borç tutarınca sona erer.\n\nCari hesapla ilgili ticarete ilişkin özel teamüller saklıdır.\n\n \n\nIII. Alacaklının rızasıyla takas edilebilir alacaklar"
  },
  {
    "kanun": "tbk",
    "kanunName": "Türk Borçlar Kanunu",
    "madde": "144",
    "text": "MADDE 144- Aşağıdaki alacaklar takas haklarının doğumundan sonra, ancak alacaklıların rızasıyla takas edilebilir:\n\n1. Tevdi edilmiş eşyanın geri verilmesine veya bedeline ilişkin alacaklar.\n\n2. Haksız olarak alınmış veya aldatma sonucunda alıkonulmuş eşyanın geri verilmesine veya bedeline ilişkin alacaklar.\n\n3. Nafaka ve işçi ücreti gibi, borçlunun ve ailesinin bakımı için zorunlu olup, özel niteliği gereği, doğrudan alacaklıya verilmesi gereken alacaklar.\n\n \n\nIV. Takastan feragat"
  },
  {
    "kanun": "tbk",
    "kanunName": "Türk Borçlar Kanunu",
    "madde": "145",
    "text": "MADDE 145- Borçlu, takas hakkından önceden de feragat edebilir.\n\n \n\nİKİNCİ AYIRIM\n\nZamanaşımı\n\nA. Süreler\nI. On yıllık zamanaşımı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "146",
    "text": "MADDE 146- Kanunda aksine bir hüküm bulunmadıkça, her alacak on yıllık zamanaşımına tabidir.\n\n \nII. Beş yıllık zamanaşımı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "147",
    "text": "MADDE 147- Aşağıdaki alacaklar için beş yıllık zamanaşımı uygulanır:\n\n1. Kira bedelleri, anapara faizleri ve ücret gibi diğer dönemsel edimler.\n\n2. Otel, motel, pansiyon ve tatil köyü gibi yerlerdeki konaklama bedelleri ile lokanta ve benzeri yerlerdeki yeme içme bedelleri.\n\n3. Küçük sanat işlerinden ve küçük çapta perakende satışlardan doğan alacaklar.\n\n4. Bir ortaklıkta, ortaklık sözleşmesinden doğan ve ortakların birbirleri veya kendileri ile ortaklık arasındaki; bir ortaklığın müdürleri, temsilcileri, denetçileri ile ortaklık veya ortaklar arasındaki alacaklar.\n\n5. Vekâlet, komisyon ve acentalık sözleşmelerinden, ticari simsarlık ücreti alacağı dışında, simsarlık sözleşmesinden doğan alacaklar.\n\n6. Yüklenicinin yükümlülüklerini ağır kusuruyla hiç ya da gereği gibi ifa etmemesi dışında, eser sözleşmesinden doğan alacaklar.\n\n \n\nIII. Sürelerin kesinliği"
  },
  {
    "kanun": "tbk",
    "kanunName": "Türk Borçlar Kanunu",
    "madde": "148",
    "text": "MADDE 148- Bu ayırımda belirlenen zamanaşımı süreleri, sözleşmeyle değiştirilemez.\n\n \n\nIV. Zamanaşımının başlangıcı\n1. Genel olarak"
  },
  {
    "kanun": "tbk",
    "kanunName": "Türk Borçlar Kanunu",
    "madde": "149",
    "text": "MADDE 149- Zamanaşımı, alacağın muaccel olmasıyla işlemeye başlar.\n\nAlacağın muaccel olmasının bir bildirime bağlı olduğu hâllerde, zamanaşımı bu bildirimin yapılabileceği günden işlemeye başlar.\n\n \n\n2. Dönemsel edimlerde"
  },
  {
    "kanun": "tbk",
    "kanunName": "Türk Borçlar Kanunu",
    "madde": "150",
    "text": "MADDE 150- Ömür boyunca gelir ve benzeri dönemsel edimlerde, alacağın tamamı için zamanaşımı, ifa edilmemiş ilk dönemsel edimin muaccel olduğu günde işlemeye başlar.\n\nAlacağın tamamı zamanaşımına uğramışsa, ifa edilmemiş dönemsel edimler de zamanaşımına uğramış olur.\n\n \n\nV. Sürelerin hesaplanması"
  },
  {
    "kanun": "tbk",
    "kanunName": "Türk Borçlar Kanunu",
    "madde": "151",
    "text": "MADDE 151- Süreler hesaplanırken zamanaşımının başladığı gün sayılmaz ve zamanaşımı ancak sürenin son günü de hak kullanılmaksızın geçince gerçekleşmiş olur.\n\nZamanaşımı sürelerinin hesaplanmasında da, borçların ifasındaki sürelerin hesaplanmasına ilişkin hükümler uygulanır.\n\n \n\nB. Bağlı alacaklarda zamanaşımı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "152",
    "text": "MADDE 152- Asıl alacak zamanaşımına uğrayınca, ona bağlı faiz ve diğer alacaklar da zamanaşımına uğramış olur.\n \nC. Zamanaşımının durması"
  },
  {
    "kanun": "tbk",
    "kanunName": "Türk Borçlar Kanunu",
    "madde": "153",
    "text": "MADDE 153- Aşağıdaki durumlarda zamanaşımı işlemeye başlamaz, başlamışsa durur:\n\n1. Velayet süresince, çocukların ana ve babalarından olan alacakları için.\n\n2. Vesayet süresince, vesayet altında bulunanların vasiden veya vesayet işlemleri sebebiyle Devletten olan alacakları için.\n\n3. Evlilik devam ettiği sürece, eşlerin diğerinden olan alacakları için.\n\n4. Hizmet ilişkisi süresince, ev hizmetlilerinin onları çalıştıranlardan olan alacakları için.\n\n5. Borçlu, alacak üzerinde intifa hakkına sahip olduğu sürece.\n\n6. Alacağı, Türk mahkemelerinde ileri sürme imkânının bulunmadığı sürece.\n\n7. Alacaklı ve borçlu sıfatının aynı kişide birleşmesinde, birleşmenin ileride geçmişe etkili olarak ortadan kalkması durumunda, bu durumun ortaya çıkmasına kadar geçecek sürece.\n\nZamanaşımını durduran sebeplerin ortadan kalktığı günün bitiminde zamanaşımı işlemeye başlar veya durmadan önce başlamış olan işlemesini sürdürür.\n\n \n\nD. Zamanaşımının kesilmesi\nI. Sebepleri"
  },
  {
    "kanun": "tbk",
    "kanunName": "Türk Borçlar Kanunu",
    "madde": "154",
    "text": "MADDE 154- Aşağıdaki durumlarda zamanaşımı kesilir:\n\n1. Borçlu borcu ikrar etmişse, özellikle faiz ödemiş veya kısmen ifada bulunmuşsa ya da rehin vermiş veya kefil göstermişse.\n\n2. Alacaklı, dava veya def’i yoluyla mahkemeye veya hakeme başvurmuşsa, icra takibinde bulunmuşsa ya da iflas masasına başvurmuşsa.\n\n \n\nII. Birlikte borçlulara etkisi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "155",
    "text": "MADDE 155- Zamanaşımı müteselsil borçlulardan veya bölünemeyen borcun borçlularından birine karşı kesilince, diğerlerine karşı da kesilmiş olur.\n\nZamanaşımı asıl borçluya karşı kesilince, kefile karşı da kesilmiş olur.\n\nZamanaşımı kefile karşı kesilince, asıl borçluya karşı kesilmiş olmaz.\n\n \n\nIII. Yeni sürenin başlaması\n1. Borcun ikrar edilmesi veya karara bağlanması hâlinde"
  },
  {
    "kanun": "tbk",
    "kanunName": "Türk Borçlar Kanunu",
    "madde": "156",
    "text": "MADDE 156- Zamanaşımının kesilmesiyle, yeni bir süre işlemeye başlar.\n\nBorç bir senetle ikrar edilmiş veya bir mahkeme ya da hakem kararına bağlanmış ise, yeni süre her zaman on yıldır.\n\n \n\n2. Alacaklının fiili hâlinde"
  },
  {
    "kanun": "tbk",
    "kanunName": "Türk Borçlar Kanunu",
    "madde": "157",
    "text": "MADDE 157- Bir dava veya def’i yoluyla kesilmiş olan zamanaşımı, dava süresince tarafların yargılamaya ilişkin her işleminden veya hâkimin her kararından sonra yeniden işlemeye başlar.\n\nZamanaşımı, icra takibiyle kesilmişse, alacağın takibine ilişkin her işlemden sonra yeniden işlemeye başlar.\n\nZamanaşımı, iflas masasına başvurma sebebiyle kesilmişse, iflasa ilişkin hükümlere göre alacağın yeniden istenmesi imkânının doğumundan itibaren yeniden işlemeye başlar.\n\n \n\nE. Davanın reddinde ek süre"
  },
  {
    "kanun": "tbk",
    "kanunName": "Türk Borçlar Kanunu",
    "madde": "158",
    "text": "MADDE 158- Dava veya def’i; mahkemenin yetkili veya görevli olmaması ya da düzeltilebilecek bir yanlışlık yapılması yahut vaktinden önce açılmış olması nedeniyle reddedilmiş olup da o arada zamanaşımı veya hak düşürücü süre dolmuşsa, alacaklı altmış günlük ek süre içinde haklarını kullanabilir.\n\n \n\nF. Taşınır rehni ile güvenceye bağlanmış alacakta"
  },
  {
    "kanun": "tbk",
    "kanunName": "Türk Borçlar Kanunu",
    "madde": "159",
    "text": "MADDE 159- Alacağın bir taşınır rehniyle güvenceye bağlanmış olması, bu alacak için zamanaşımının işlemesine engel olmaz; bununla birlikte alacaklının, hakkını rehinden alma yetkisi devam eder.\n\n \nG. Zamanaşımından feragat"
  },
  {
    "kanun": "tbk",
    "kanunName": "Türk Borçlar Kanunu",
    "madde": "160",
    "text": "MADDE 160- Zamanaşımından önceden feragat edilemez.\n\nMüteselsil borçlulardan birinin feragat etmiş olması, diğerlerine karşı ileri sürülemez.\n\nBölünemez bir borcun borçlularından birinin feragat etmiş olması durumunda da aynı hüküm uygulanır.\n\nAsıl borçlunun feragati de kefile karşı ileri sürülemez.\n\n \n\nH. İleri sürülmesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "161",
    "text": "MADDE 161- Zamanaşımı ileri sürülmedikçe, hâkim bunu kendiliğinden göz önüne alamaz.\n\n \n\nDÖRDÜNCÜ BÖLÜM\nBorç İlişkilerinde Özel Durumlar\n \nBİRİNCİ AYIRIM\nTeselsül\nA. Müteselsil borçluluk\nI. Doğuşu"
  },
  {
    "kanun": "tbk",
    "kanunName": "Türk Borçlar Kanunu",
    "madde": "162",
    "text": "MADDE 162- Birden çok borçludan her biri, alacaklıya karşı borcun tamamından sorumlu olmayı kabul ettiğini bildirirse, müteselsil borçluluk doğar.\n\nBöyle bir bildirim yoksa, müteselsil borçluluk ancak kanunda öngörülen hâllerde doğar.\n\n \n\nII. Dış ilişki\n1. Hükümleri\na. Borçluların sorumluluğu"
  },
  {
    "kanun": "tbk",
    "kanunName": "Türk Borçlar Kanunu",
    "madde": "163",
    "text": "MADDE 163- Alacaklı, borcun tamamının veya bir kısmının ifasını, dilerse borçluların hepsinden, dilerse yalnız birinden isteyebilir.\n\nBorçluların sorumluluğu, borcun tamamı ödeninceye kadar devam eder.\n\n \n\nb. Borçluların savunmaları"
  },
  {
    "kanun": "tbk",
    "kanunName": "Türk Borçlar Kanunu",
    "madde": "164",
    "text": "MADDE 164- Müteselsil borçlulardan biri, alacaklıya karşı, ancak onunla kendi arasındaki kişisel ilişkilerden veya müteselsil borcun sebep ya da konusundan doğan def’i ve itirazları ileri sürebilir.\n\nMüteselsil borçlulardan biri ortak def’i ve itirazları ileri sürmezse, diğerlerine karşı sorumlu olur.\n\n \n\nc. Borçluların bireysel davranışı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "165",
    "text": "MADDE 165- Kanun veya sözleşme ile aksi belirlenmedikçe, borçlulardan biri kendi davranışıyla diğer borçluların durumunu ağırlaştıramaz.\n\n \n\n2. Borcun sona ermesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "166",
    "text": "MADDE 166- Borçlulardan biri, ifa veya takasla borcun tamamını veya bir kısmını sona erdirmişse, bu oranda diğer borçluları da borçtan kurtarmış olur.\n\nBorçlulardan biri, alacaklıya ifada bulunmaksızın borçtan kurtulmuşsa, diğer borçlular bundan, ancak durumun veya borcun niteliğinin elverdiği ölçüde yararlanabilirler.\n\nAlacaklının borçlulardan biriyle yaptığı ibra sözleşmesi, diğer borçluları da ibra edilen borçlunun iç ilişkideki borca katılma payı oranında borçtan kurtarır.\n\n \nIII. İç ilişki\n1. Paylaşım"
  },
  {
    "kanun": "tbk",
    "kanunName": "Türk Borçlar Kanunu",
    "madde": "167",
    "text": "MADDE 167- Aksi kararlaştırılmadıkça veya borçlular arasındaki hukuki ilişkinin niteliğinden anlaşılmadıkça, borçlulardan her biri, alacaklıya yapılan ifadan, birbirlerine karşı eşit paylarla sorumludurlar.\n\nKendisine düşen paydan fazla ifada bulunan borçlunun, ödediği fazla miktarı diğer borçlulardan isteme hakkı vardır. Bu durumda borçlu, her bir borçluya ancak payı oranında rücu edebilir.\n\nBorçlulardan birinden alınamayan miktarı, diğer borçlular eşit olarak üstlenmekle yükümlüdürler.\n\n \n\n2. Alacaklıya halef olma"
  },
  {
    "kanun": "tbk",
    "kanunName": "Türk Borçlar Kanunu",
    "madde": "168",
    "text": "MADDE 168- Diğerlerine rücu hakkına sahip olan borçlulardan her biri, ifa ettiği miktar oranında alacaklının haklarına halef olur.\n\nAlacaklı diğerlerinin zararına olarak borçlulardan birinin durumunu iyileştirirse, bunun sonuçlarına katlanır.\n\n \nB. Müteselsil alacaklılık"
  },
  {
    "kanun": "tbk",
    "kanunName": "Türk Borçlar Kanunu",
    "madde": "169",
    "text": "MADDE 169- Müteselsil alacaklılık, borçlunun, alacaklılardan her birine borcun tamamını isteme hakkını tanıdığı veya kanunun belirlediği durumlarda doğar.\n\nBorçlu, alacaklılardan birine yaptığı ifayla, bütün alacaklılara karşı borcundan kurtulmuş olur.\n\nAlacaklılardan birinin icraya veya mahkemeye başvurmuş olduğu kendisine bildirilmedikçe, borçlu onlardan dilediği birine ifada bulunabilir.\n\nAksi kararlaştırılmadıkça veya alacaklılar arasındaki hukuki ilişkinin niteliğinden anlaşılmadıkça, alacaklılardan her birinin edim üzerindeki hakları eşittir.\n\nKendisine düşen paydan fazlasını elde eden alacaklı, bu fazlalığı payını alamamış olan diğer alacaklılara ödemekle yükümlüdür.\n\n \n\nİKİNCİ AYIRIM\nKoşullar\nA. Geciktirici koşul\nI. Genel olarak"
  },
  {
    "kanun": "tbk",
    "kanunName": "Türk Borçlar Kanunu",
    "madde": "170",
    "text": "MADDE 170- Bir sözleşmenin hüküm ifade etmesi, gerçekleşip gerçekleşmeyeceği bilinmeyen bir olguya bırakılmışsa, sözleşme geciktirici koşula bağlanmış olur.\n\nAksi kararlaştırılmamışsa, geciktirici koşula bağlı sözleşme, ancak koşulun gerçekleştiği andan başlayarak hüküm ifade eder.\n\n \nII. Koşulun askıda olduğu sıradaki durum"
  },
  {
    "kanun": "tbk",
    "kanunName": "Türk Borçlar Kanunu",
    "madde": "171",
    "text": "MADDE 171- Koşul gerçekleşinceye kadar borçlu, borcun gereği gibi ifasını engelleyecek her türlü davranıştan kaçınmakla yükümlüdür.\n\nKoşula bağlı hakkı tehlikeye düşürülen alacaklı, alacağı koşula bağlı olmayan alacaklıların haklarını korumak üzere başvurabilecekleri önlemleri alabilir.\n\nKoşulun gerçekleşmesinden önce yapılan tasarruflar, koşulun hükümlerini zedelediği oranda geçersiz olur.\n\n \n\nIII. Koşul gerçekleşinceye kadar elde edilen yararlar"
  },
  {
    "kanun": "tbk",
    "kanunName": "Türk Borçlar Kanunu",
    "madde": "172",
    "text": "MADDE 172- Borcun konusunu oluşturan şey, koşulun gerçekleşmesinden önce kendisine verilen alacaklı, koşul gerçekleşirse, koşulun gerçekleşmesine kadar elde ettiği yararların sahibi olur.\n\nKoşul gerçekleşmezse alacaklı, elde ettiği yararları geri vermekle yükümlüdür.\n\n \n\nB. Bozucu koşul"
  },
  {
    "kanun": "tbk",
    "kanunName": "Türk Borçlar Kanunu",
    "madde": "173",
    "text": "MADDE 173- Sona ermesi önceden gerçekleşip gerçekleşmeyeceği bilinmeyen bir olguya bırakılan sözleşme, bozucu koşula bağlanmış olur.\n\nBozucu koşula bağlanmış sözleşmenin hükümleri, koşulun gerçekleştiği anda ortadan kalkar.\n\nAksi kararlaştırılmadıkça veya işin niteliğinden anlaşılmadıkça sona erme, geçmişe etkili olmaz.\n\n \n\nC. Ortak hükümler\nI. Koşulun gerçekleşmesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "174",
    "text": "MADDE 174- Koşul, taraflardan birinin bizzat yerine getirmesi gerekli bir davranış değilse, o tarafın ölümü hâlinde mirasçısı onun yerine geçebilir.\n\n \n\nII. Dürüstlük kurallarına aykırı engelleme"
  },
  {
    "kanun": "tbk",
    "kanunName": "Türk Borçlar Kanunu",
    "madde": "175",
    "text": "MADDE 175- Taraflardan biri, koşulun gerçekleşmesine dürüstlük kurallarına aykırı olarak engel olursa, koşul gerçekleşmiş sayılır.\n\nTaraflardan biri, koşulun gerçekleşmesini dürüstlük kurallarına aykırı biçimde sağlarsa, koşul gerçekleşmemiş sayılır.\n\n \n\nIII. Yasak koşullar"
  },
  {
    "kanun": "tbk",
    "kanunName": "Türk Borçlar Kanunu",
    "madde": "176",
    "text": "MADDE 176- Bir koşul, hukuka veya ahlaka aykırı bir yapma veya yapmama fiilini sağlamak amacıyla konulmuşsa, bu koşula bağlı hukuki işlem kesin olarak hükümsüzdür.\n\n \n\nÜÇÜNCÜ AYIRIM\nBağlanma Parası, Cayma Parası ve Ceza Koşulu\nA. Bağlanma parası"
  },
  {
    "kanun": "tbk",
    "kanunName": "Türk Borçlar Kanunu",
    "madde": "177",
    "text": "MADDE 177- Sözleşme yapılırken bir kimsenin vermiş olduğu bir miktar para, cayma parası olarak değil sözleşmenin yapıldığına kanıt olarak verilmiş sayılır.\n\nAksine sözleşme veya yerel âdet olmadıkça, bağlanma parası esas alacaktan düşülür.\n\n \nB. Cayma parası"
  },
  {
    "kanun": "tbk",
    "kanunName": "Türk Borçlar Kanunu",
    "madde": "178",
    "text": "MADDE 178- Cayma parası kararlaştırılmışsa, taraflardan her biri sözleşmeden caymaya yetkili sayılır; bu durumda parayı vermiş olan cayarsa verdiğini bırakır; almış olan cayarsa aldığının iki katını geri verir.\n\n \n\nC. Ceza koşulu\nI. Alacaklının hakları\n1. Cezanın sözleşmenin ifası ile ilişkisi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "179",
    "text": "MADDE 179- Bir sözleşmenin hiç veya gereği gibi ifa edilmemesi durumu için bir ceza kararlaştırılmışsa, aksi sözleşmeden anlaşılmadıkça alacaklı, ya borcun ya da cezanın ifasını isteyebilir.\n\nCeza, borcun belirlenen zaman veya yerde ifa edilmemesi durumu için kararlaştırılmışsa alacaklı, hakkından açıkça feragat etmiş veya ifayı çekincesiz olarak kabul etmiş olmadıkça, asıl borçla birlikte cezanın ifasını da isteyebilir.\n\nBorçlunun, kararlaştırılan cezayı ifa ederek sözleşmeyi, dönme veya fesih suretiyle sona erdirmeye yetkili olduğunu ispat etme hakkı saklıdır.\n\n \n\n2. Ceza ile zarar arasındaki ilişki"
  },
  {
    "kanun": "tbk",
    "kanunName": "Türk Borçlar Kanunu",
    "madde": "180",
    "text": "MADDE 180- Alacaklı hiçbir zarara uğramamış olsa bile, kararlaştırılan cezanın ifası gerekir.\n\nAlacaklının uğradığı zarar kararlaştırılan ceza tutarını aşıyorsa alacaklı, borçlunun kusuru bulunduğunu ispat etmedikçe aşan miktarı isteyemez.\n\n\n\n3. Kısmi ifanın yanması"
  },
  {
    "kanun": "tbk",
    "kanunName": "Türk Borçlar Kanunu",
    "madde": "181",
    "text": "MADDE 181- Ceza koşuluna ilişkin hükümler, dönme durumunda ifa edilmiş olan kısmın alacaklıya kalacağını öngören sözleşmelere de uygulanır.\n\nTaksitle satışa ilişkin hükümler saklıdır.\n\n \n\nII. Cezanın miktarı, geçersizliği ve indirilmesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "182",
    "text": "MADDE 182- Taraflar, cezanın miktarını serbestçe belirleyebilirler.\n\nAsıl borç herhangi bir sebeple geçersiz ise veya aksi kararlaştırılmadıkça sonradan borçlunun sorumlu tutulamayacağı bir sebeple imkânsız hâle gelmişse, cezanın ifası istenemez. Ceza koşulunun geçersiz olması veya borçlunun sorumlu tutulamayacağı bir sebeple sonradan imkânsız hâle gelmesi, asıl borcun geçerliliğini etkilemez.\n\nHâkim, aşırı gördüğü ceza koşulunu kendiliğinden indirir.\n\n \n\nBEŞİNCİ BÖLÜM\nBorç İlişkilerinde Taraf Değişiklikleri\n \nBİRİNCİ AYIRIM\nAlacağın Devri\nA. Koşulları\nI. İradi devir\n1. Genel olarak"
  },
  {
    "kanun": "tbk",
    "kanunName": "Türk Borçlar Kanunu",
    "madde": "183",
    "text": "MADDE 183- Kanun, sözleşme veya işin niteliği engel olmadıkça alacaklı, borçlunun rızasını aramaksızın alacağını üçüncü bir kişiye devredebilir.\n\nBorçlu, devir yasağı içermeyen yazılı bir borç tanımasına güvenerek alacağı devralmış olan üçüncü kişiye karşı, alacağın devredilemeyeceğinin kararlaştırılmış bulunduğu savunmasını ileri süremez.\n\n \n\n2. Şekli"
  },
  {
    "kanun": "tbk",
    "kanunName": "Türk Borçlar Kanunu",
    "madde": "184",
    "text": "MADDE 184- Alacağın devrinin geçerliliği, yazılı şekilde yapılmış olmasına bağlıdır.\n\nAlacağın devri sözü verme, şekle bağlı değildir.\n\n \n\nII. Yasal veya yargısal devir ve etkisi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "185",
    "text": "MADDE 185- Alacağın devri kanun veya mahkeme kararı gereğince gerçekleşmişse, bu devir özel bir şekle ve önceki alacaklının rızasını açıklamasına gerek olmaksızın, üçüncü kişilere karşı ileri sürülebilir.\n\n \n\nB. Devrin hükümleri\nI. Borçlunun durumu\n1. İyiniyetle yapılan ifa"
  },
  {
    "kanun": "tbk",
    "kanunName": "Türk Borçlar Kanunu",
    "madde": "186",
    "text": "MADDE 186– Borçlu, alacağın devredildiği, devreden veya devralan tarafından kendisine bildirilmemişse, önceki alacaklıya; alacak birkaç kez devredilmişse, son devralan yerine önceki devralanlardan birine iyiniyetle ifada bulunarak borcundan kurtulur.\n\n\n\n2. İfadan kaçınma ve tevdi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "187",
    "text": "MADDE 187- Kime ait olduğu çekişmeli bulunan bir alacağın borçlusu, ifadan kaçınabilir ve alacağın konusunu hâkim tarafından belirlenen yere tevdi etmekle borçtan kurtulur.\n\nBorçlu, alacağın çekişmeli olduğunu bildiği hâlde ifada bulunursa, bundan doğacak sonuçlardan sorumlu olur.\n\nDava konusu olan çekişme mahkemece henüz sonuca bağlanmamış ve borç da muaccel ise, taraflardan her biri borçluyu, edimi tevdi etmeye zorlayabilir.\n\n \n\n3. Borçluya ait savunmalar"
  },
  {
    "kanun": "tbk",
    "kanunName": "Türk Borçlar Kanunu",
    "madde": "188",
    "text": "MADDE 188- Borçlu, devri öğrendiği sırada devredene karşı sahip olduğu savunmaları, devralana karşı da ileri sürebilir.\n\nBorçlu, devri öğrendiği anda muaccel olmayan alacağını, devredilen alacaktan önce veya onunla aynı anda muaccel olması koşuluyla borcu ile takas edebilir.\n\n \n\nII. Öncelik hakları ve bağlı hakların geçişi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "189",
    "text": "MADDE 189- Alacağın devri ile devredenin kişiliğine özgü olanlar dışındaki öncelik hakları ve bağlı haklar da devralana geçer.\n\nAsıl alacakla birlikte işlemiş faizler de devredilmiş sayılır.\n\n \n\nIII. Senet ve belgelerin teslimi ve bilgi verilmesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "190",
    "text": "MADDE 190- Devreden, devralana alacak senedi ile elinde bulunan ispatla ilgili diğer belgeleri teslim etmek ve alacağını ileri sürebilmesi için gerekli bilgileri vermekle yükümlüdür.\n\n \n\nIV. Garanti\n1. Genel olarak"
  },
  {
    "kanun": "tbk",
    "kanunName": "Türk Borçlar Kanunu",
    "madde": "191",
    "text": "MADDE 191- Alacak, bir edim karşılığında devredilmişse devreden, devir sırasında alacağın varlığını ve borçlunun ödeme gücüne sahip olduğunu garanti etmiş olur.\n\nAlacak bir edim karşılığı olmaksızın devredilmiş ya da kanun gereğince başkasına geçmişse, devreden veya önceki alacaklı, alacağın varlığından ve borçlunun ödeme gücünden sorumlu değildir.\n\n \n2. İfaya yönelik devir"
  },
  {
    "kanun": "tbk",
    "kanunName": "Türk Borçlar Kanunu",
    "madde": "192",
    "text": "MADDE 192- Alacaklı, alacağını borcu ifaya yönelik olarak devretmekle birlikte borca mahsup edilecek miktarı belirlememişse devralan, ancak borçludan aldığı veya gereken özeni gösterseydi alabilecek olduğu miktarı, kendi alacağına mahsup etmek zorundadır.\n\n \n\n3. Sorumluluğun kapsamı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "193",
    "text": "MADDE 193- Devralan garanti ile yükümlü olan devredenden aşağıdaki istemlerde bulunabilir:\n\n1. İfa ettiği karşı edimin faizi ile birlikte geri verilmesini.\n\n2. Devrin sebep olduğu giderleri.\n\n3. Borçluya karşı devraldığı alacağı elde etmek için yaptığı ve sonuçsuz girişimlerin yol açtığı giderleri.\n\n4. Devreden kusursuzluğunu ispat etmedikçe uğradığı diğer zararlarını.\n\n \n\nC. Özel hükümlerin saklılığı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "194",
    "text": "MADDE 194- Bazı hakların devrine özgü olarak kanunla konulmuş bulunan hükümler saklıdır.\n\n \n\nİKİNCİ AYIRIM\nBorcun Üstlenilmesi\nA. İç üstlenme sözleşmesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "195",
    "text": "MADDE 195- Borçlu ile iç üstlenme sözleşmesi yapan kişi, borcu bizzat ifa ederek veya alacaklının rızasıyla borcu üstlenerek, borçluyu borcundan kurtarma yükümlülüğü altına girmiş olur.\n\nBorçlu, iç üstlenme sözleşmesinden doğan borçlarını ifa etmedikçe, diğer taraftan yükümlülüğünü yerine getirmesini isteyemez.\n\nBorçlu, borcundan kurtarılmamışsa, diğer taraftan güvence isteyebilir.\n\n \n\nB. Dış üstlenme sözleşmesi\nI. Öneri ve kabul"
  },
  {
    "kanun": "tbk",
    "kanunName": "Türk Borçlar Kanunu",
    "madde": "196",
    "text": "MADDE 196- Borçlunun yerine yenisinin geçmesi ve borcundan kurtarılması, borcu üstlenen ile alacaklı arasında yapılacak sözleşmeyle olur.\n\nİç üstlenme sözleşmesinin, üstlenen veya onun izni ile borçlu tarafından alacaklıya bildirilmesi, dış üstlenme sözleşmesinin yapılmasına ilişkin öneri anlamına gelir.\n\nAlacaklının kabulü açık veya örtülü olabilir. Alacaklı, çekince ileri sürmeksizin üstlenenin ifasını kabul eder veya onun borçlu sıfatı ile yaptığı diğer herhangi bir işleme rıza gösterirse, borcun üstlenilmesini kabul etmiş sayılır.\n\n \n\nII. Önerinin bağlayıcılığı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "197",
    "text": "MADDE 197- Borcun üstlenilmesine ilişkin öneri alacaklı tarafından her zaman kabul edilebilir. Ancak, üstlenen veya önceki borçlu, kabul için bir süre koyabilir. Alacaklı bu sürenin bitimine kadar susarsa, öneri reddedilmiş sayılır.\n\nÖnerinin alacaklı tarafından kabul edilmesinden önce yeni bir iç üstlenme sözleşmesi yapılır ve bu ikinci üstlenmeye ilişkin olarak alacaklıya öneride bulunulursa, ilk öneride bulunan, önerisi ile bağlı olmaktan kurtulur.\n\n \n\nC. Borçlunun değişmesinin sonuçları\nI. Bağlı hak ve borçlar"
  },
  {
    "kanun": "tbk",
    "kanunName": "Türk Borçlar Kanunu",
    "madde": "198",
    "text": "MADDE 198- Borçlu değişmiş olsa bile, alacaklının borçlunun kişiliğine özgü olanlar dışındaki bağlı hakları saklı kalır.\n\nBununla birlikte borcun güvencesi olarak rehin veren üçüncü kişinin ve kefilin sorumlulukları, ancak onların borcun üstlenilmesine yazılı olarak rıza göstermeleri hâlinde devam eder.\n\n\n\nII. Savunmalar"
  },
  {
    "kanun": "tbk",
    "kanunName": "Türk Borçlar Kanunu",
    "madde": "199",
    "text": "MADDE 199- Üstlenilen borca ilişkin savunmaları ileri sürme hakkı, yeni borçluya geçer.\n\nDış üstlenme sözleşmesinden aksi anlaşılmadıkça yeni borçlu, alacaklıya karşı önceki borçlunun ileri sürebileceği kişisel savunmalarda bulunamaz.\n\nYeni borçlu, iç üstlenme sözleşmesinden kaynaklanan savunmaları alacaklıya karşı ileri süremez.\n\n \n\nD. Sözleşmenin hükümsüzlüğü"
  },
  {
    "kanun": "tbk",
    "kanunName": "Türk Borçlar Kanunu",
    "madde": "200",
    "text": "MADDE 200- Dış üstlenme sözleşmesi hükümsüz hâle gelirse, iyiniyetli üçüncü kişilerin hakları saklı kalmak üzere, eski borç bütün bağlı borçlarıyla birlikte varlığını sürdürür.\n\nBundan başka, borcu üstlenen üstlenme sözleşmesinin hükümsüz hâle gelmesinde ve alacaklının zarara uğramasında kendisine bir kusur yüklenemeyeceğini ispat etmedikçe alacaklı, önceden sağlanmış güvenceyi yitirmesi yüzünden veya başka herhangi bir sebeple uğradığı zararın giderilmesini üstlenenden isteyebilir.\n\n \n\nE. Borca katılma"
  },
  {
    "kanun": "tbk",
    "kanunName": "Türk Borçlar Kanunu",
    "madde": "201",
    "text": "MADDE 201- Borca katılma, mevcut bir borca borçlunun yanında yer almak üzere, katılan ile alacaklı arasında yapılan ve katılanın, borçlu ile birlikte borçtan sorumlu olması sonucunu doğuran bir sözleşmedir.\n\nBorca katılan ile borçlu, alacaklıya karşı müteselsilen sorumlu olurlar.\n\n \n\nF. Malvarlığının veya işletmenin devralınması"
  },
  {
    "kanun": "tbk",
    "kanunName": "Türk Borçlar Kanunu",
    "madde": "202",
    "text": "MADDE 202- Bir malvarlığını veya bir işletmeyi aktif ve pasifleri ile birlikte devralan, bunu alacaklılara bildirdiği veya ticari işletmeler için Ticaret Sicili Gazetesinde, diğerleri için Türkiye genelinde dağıtımı yapılan gazetelerden birinde yayımlanacak ilanla duyurduğu tarihten başlayarak, onlara karşı malvarlığındaki veya işletmedeki borçlardan sorumlu olur.\n\nBununla birlikte, iki yıl süreyle önceki borçlu da devralanla birlikte müteselsil borçlu olarak sorumlu kalır. Bu süre, muaccel borçlar için, bildirme veya duyuru tarihinden; daha sonra muaccel olacak borçlar için ise, muacceliyet tarihinden işlemeye başlar.\n\nBorçların bu yoldan üstlenilmesinin sonuçları, dış üstlenme sözleşmesinden doğan sonuçlarla özdeştir.\n\nBildirme veya ilanla duyurma yükümlülüğü devralan tarafından yerine getirilmedikçe, ikinci fıkrada öngörülen iki yıllık süre işlemeye başlamaz.\n\n \nG. İşletmelerin birleşmesi ve şekil değiştirmesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "203",
    "text": "MADDE 203- Bir işletme, başka bir işletme ile aktif ve pasiflerin karşılıklı olarak devralınması ya da birinin diğerine katılması yoluyla birleştirilirse, her iki işletmenin alacaklıları, bir malvarlığının devralınmasından doğan haklara sahip olup, bütün alacaklarını yeni işletmeden alabilirler.\n\nBir tek kişiye ait olup da, kollektif veya komandit ortaklık hâline dönüştürülen bir işletmenin borçları hakkında da aynı hüküm uygulanır.\n\n \n\nH. Özel hükümlerin saklılığı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "204",
    "text": "MADDE 204- Mirasın paylaşılması ve rehinli taşınmazların devri konusundaki borcun üstlenilmesine ilişkin özel hükümler saklıdır.\n\n \nÜÇÜNCÜ AYIRIM\nSözleşmenin Devri ve Sözleşmeye Katılma\nA. Sözleşmenin devri"
  },
  {
    "kanun": "tbk",
    "kanunName": "Türk Borçlar Kanunu",
    "madde": "205",
    "text": "MADDE 205- Sözleşmenin devri, sözleşmeyi devralan ile devreden ve sözleşmede kalan taraf arasında yapılan ve devredenin bu sözleşmeden doğan taraf olma sıfatı ile birlikte bütün hak ve borçlarını devralana geçiren bir anlaşmadır.\n\nSözleşmeyi devralan ile devreden arasında yapılan ve sözleşmede kalan diğer tarafça önceden verilen izne dayanan veya sonradan onaylanan anlaşma da, sözleşmenin devri hükümlerine tabidir.\n\nSözleşmenin devrinin geçerliliği, devredilen sözleşmenin şekline bağlıdır.\n\nKanundan doğan halefiyet hâlleri ile diğer özel hükümler saklıdır.\n\n \n\nB. Sözleşmeye katılma"
  },
  {
    "kanun": "tbk",
    "kanunName": "Türk Borçlar Kanunu",
    "madde": "206",
    "text": "MADDE 206- Sözleşmeye katılma, mevcut bir sözleşmeye taraflardan birinin yanında yer almak üzere, katılan ile bu sözleşmenin tarafları arasında yapılan ve katılanın, yanında yer aldığı tarafla birlikte, onun hak ve borçlarına sahip olması sonucunu doğuran bir anlaşmadır.\n\nAnlaşmada aksi kararlaştırılmamışsa, sözleşmeye katılan ile yanında yer aldığı taraf, sözleşmenin diğer tarafına karşı müteselsilen alacaklı ve borçlu olurlar.\n\nSözleşmeye katılmanın geçerliliği, katılma konusu sözleşmenin şekline bağlıdır.\n\n \n\nİKİNCİ KISIM\nÖzel Borç İlişkileri\n \nBİRİNCİ BÖLÜM\nSatış Sözleşmesi\n \nBİRİNCİ AYIRIM\nGenel Hükümler\nA. Tanımı ve hükümleri"
  },
  {
    "kanun": "tbk",
    "kanunName": "Türk Borçlar Kanunu",
    "madde": "207",
    "text": "MADDE 207- Satış sözleşmesi, satıcının, satılanın zilyetlik ve mülkiyetini alıcıya devretme, alıcının ise buna karşılık bir bedel ödeme borcunu üstlendiği sözleşmedir.\n\nSözleşme ile aksi kararlaştırılmadıkça veya aksine bir âdet bulunmadıkça, satıcı ve alıcı borçlarını aynı anda ifa etmekle yükümlüdürler.\n\nDurum ve koşullara göre belirlenmesi mümkün olan bedel, kararlaştırılmış bedel hükmündedir.\n\n\n\n\nB. Yarar ve hasar"
  },
  {
    "kanun": "tbk",
    "kanunName": "Türk Borçlar Kanunu",
    "madde": "208",
    "text": "MADDE 208- Kanundan, durumun gereğinden veya sözleşmede öngörülen özel koşullardan doğan ayrık hâller dışında, satılanın yarar ve hasarı; taşınır satışlarında zilyetliğin devri, taşınmaz satışlarında ise tescil anına kadar satıcıya aittir.\n\nTaşınır satışlarında, alıcının satılanın zilyetliğini devralmada temerrüde düşmesi durumunda zilyetliğin devri gerçekleşmişçesine satılanın yarar ve hasarı alıcıya geçer.\n\nSatıcı alıcının isteği üzerine satılanı ifa yerinden başka bir yere gönderirse, yarar ve hasar, satılanın taşıyıcıya teslim edildiği anda alıcıya geçer.\n\n \n\nİKİNCİ AYIRIM\nTaşınır Satışı\nA. Konusu"
  },
  {
    "kanun": "tbk",
    "kanunName": "Türk Borçlar Kanunu",
    "madde": "209",
    "text": "MADDE 209- Taşınır satışı, Türk Medenî Kanunu uyarınca taşınmaz sayılanlar dışında kalan ve diğer kanunlarda taşınır olarak belirtilen şeylerin satışıdır.\n\nÜrünler, bir yapının yıkıntıları ve taş ocağından çıkarılacak taşlar gibi, taşınmazdan ayrıldıktan sonra mülkiyeti devredilecek bütünleyici parçaların satılması da taşınır satışıdır.\n\n \n\nB. Satıcının borçları\nI. Zilyetliğin devri\n1. Kural"
  },
  {
    "kanun": "tbk",
    "kanunName": "Türk Borçlar Kanunu",
    "madde": "210",
    "text": "MADDE 210- Satıcı, satılanın mülkiyetini geçirmek amacıyla, zilyetliğini alıcıya devretmekle yükümlüdür.\n\n \n\n2. Devir ve taşıma giderleri"
  },
  {
    "kanun": "tbk",
    "kanunName": "Türk Borçlar Kanunu",
    "madde": "211",
    "text": "MADDE 211- Aksine sözleşme veya âdet yoksa, ölçme ve tartma gibi devir giderleri satıcıya, satılanı devralmak üzere yapılan giderler ve satılanın ifa yerinden başka yere taşınması gerektiğinde, taşıma giderleri alıcıya aittir.\n\nGidersiz devir kararlaştırılmışsa, satıcı taşıma giderlerini üstlenmiş sayılır.\n\nLiman ve gümrük giderleri olmaksızın devir kararlaştırılmışsa satıcı, dış satım, transit ve dış alım vergilerini üstlenmiş sayılır; ancak satılanın alıcı tarafından devralındığı sırada ödenmiş olan tüketim vergilerini üstlenmiş sayılmaz.\n\n \n\n3. Satıcının temerrüdü\na. Kural ve ayrık durum"
  },
  {
    "kanun": "tbk",
    "kanunName": "Türk Borçlar Kanunu",
    "madde": "212",
    "text": "MADDE 212- Satıcının temerrüdü hâlinde, borçlunun temerrüdüne ilişkin genel hükümler uygulanır.\n\nZilyetliğin devri için belirli bir süre konulmuş olan ticari satışlarda, satıcı temerrüde düşerse alıcının, devir isteminden vazgeçerek borcun ifa edilmemesinden doğan zararının giderilmesini istediği kabul edilir.\n\nAlıcı, satılanın devredilmesini isteme niyetinde ise, belirlenen sürenin bitiminde bunu satıcıya hemen bildirmek zorundadır.\n\n \n\nb. Giderim borcu ve kapsamı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "213",
    "text": "MADDE 213- Borcunu ifa etmeyen satıcı, alıcının bu yüzden uğradığı zararı gidermekle yükümlüdür.\n\nSatıcı borcunu ifa etmezse alıcı, satış bedeli ile kendisine devredilmeyen satılanın yerine, bir başkasını satın almak için dürüstlük kurallarına uygun olarak ödediği bedel arasındaki farka göre hesaplanacak zararın giderilmesini isteyebilir.\n\nSatılan, borsada kayıtlı veya piyasa fiyatı bulunan mallardan ise alıcı, onun yerine bir başkasını satın alma zorunda olmaksızın, satış bedeli ile belirlenmiş ifa günündeki piyasa fiyatı arasındaki farka göre hesaplanacak zararın giderilmesini isteyebilir.\n\n \n\nII. Zapttan sorumluluk\n1. Konusu"
  },
  {
    "kanun": "tbk",
    "kanunName": "Türk Borçlar Kanunu",
    "madde": "214",
    "text": "MADDE 214- Satış sözleşmesinin kurulduğu sırada var olan bir hak dolayısıyla, satılanın tamamı veya bir kısmı bir üçüncü kişi tarafından alıcının elinden alınırsa satıcı, bundan dolayı alıcıya karşı sorumlu olur.\n\nAlıcı, elinden alınma tehlikesini sözleşmenin kurulduğu sırada biliyor idiyse satıcı, ayrıca üstlenmiş olmadıkça bundan dolayı sorumlu olmaz.\n\nSatıcı, üçüncü kişinin hakkını gizlemişse, sorumluluğunu kaldırma veya sınırlama konusunda yapılmış olan anlaşma kesin olarak hükümsüzdür.\n\n \n\n2. Yargılama usulü\na. Davanın bildirimi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "215",
    "text": "MADDE 215- Satılanın elinden alınması tehlikesi ile karşılaşan alıcı, kendisine karşı açılan davayı satıcıya bildirdiği zaman satıcı, durumun gereğine göre ve yargılama usulü uyarınca ya alıcının yanında davaya katılmak ya da alıcı yerine geçerek üçüncü kişiye karşı davayı takip etmek ve savunmak zorundadır.\n\nBildirme, davaya katılmaya ve savunmaya elverişli bir zamanda yapılmışsa, alıcının aleyhinde verilen hüküm, onun ağır kusuru yüzünden verildiği ispat edilmedikçe, satıcı için de sonuç doğurur.\n\nDava, kendisine yüklenilemeyen sebeplerden dolayı satıcıya bildirilmemişse satıcı, zamanında bildirilmiş olsaydı daha elverişli bir hüküm elde edilebileceğini ispatladığı ölçüde sorumluluktan kurtulur.\n\n \n\nb. Mahkeme kararı olmaksızın satılanı verme"
  },
  {
    "kanun": "tbk",
    "kanunName": "Türk Borçlar Kanunu",
    "madde": "216",
    "text": "MADDE 216- Satıcının zapttan sorumluluğu aşağıdaki hâllerde devam eder:\n\n1. Alıcı, bir mahkeme kararı beklemeksizin üçüncü kişinin hakkını dürüstlük kurallarına uygun olarak tanımış ve satılanı ona vermişse.\n\n2. Alıcı, üçüncü kişinin kendisine karşı dava açmasını beklemeden, satıcıyı satılan üzerindeki hak iddiasına ilişkin uyuşmazlığı dava yoluyla çözümlemesi, aksi takdirde tahkim yoluna başvuracağı konusunda gecikmeksizin uyarmış ve bundan sonuç alamadığı için tahkim yoluna başvurmuşsa.\n\nSatıcının sorumluluğu, alıcının satılanı üçüncü kişiye vermekle yükümlü olduğunu ispat etmesi durumunda da devam eder.\n\n \n\n3. Alıcının hakları\na. Tam zapt hâlinde"
  },
  {
    "kanun": "tbk",
    "kanunName": "Türk Borçlar Kanunu",
    "madde": "217",
    "text": "MADDE 217- Satılanın tamamı alıcının elinden alınmışsa, satış sözleşmesi kendiliğinden sona ermiş sayılır ve alıcı satıcıdan aşağıdaki istemlerde bulunabilir:\n\n1. Satılandan elde ettiği veya elde etmeyi ihmal eylediği ürünlerin değeri indirilerek, ödemiş olduğu satış bedelinin faizi ile birlikte geri verilmesini.\n\n2. Satılanı elinden alan üçüncü kişiden isteyemeyeceği giderleri.\n\n3. Davayı satıcıya bildirmekle kaçınılabilecek olanlar dışında kalan bütün yargılama giderleri ile yargılama dışındaki giderleri.\n\n4. Satılanın tamamen elinden alınması yüzünden doğrudan doğruya uğradığı diğer zararları.\n\nSatıcı, kendisine hiçbir kusur yüklenemeyeceğini ispat etmedikçe, alıcının satılanın elinden alınması yüzünden uğramış olduğu diğer zararları da gidermekle yükümlüdür.\n\n \n\nb. Kısmi zapt hâlinde"
  },
  {
    "kanun": "tbk",
    "kanunName": "Türk Borçlar Kanunu",
    "madde": "218",
    "text": "MADDE 218- Satılanın bir kısmı elinden alınmış veya satılan sınırlı ayni bir hakla yüklenmişse alıcı, sadece bu yüzden uğradığı zararın giderilmesini isteyebilir.\n\nAncak alıcının, satılandaki bu durumu bilseydi onu satın almayacağı durum ve koşullardan anlaşılıyorsa, alıcı hâkimden sözleşmenin sona ermesine karar vermesini isteyebilir. Bu durumda alıcı, satılanın elinde kalmış olan kısmını o zamana kadar elde etmiş olduğu yararlarla birlikte, satıcıya geri vermekle yükümlüdür.\n\n \n\nIII. Ayıptan sorumluluk\n1. Konusu\na. Genel olarak"
  },
  {
    "kanun": "tbk",
    "kanunName": "Türk Borçlar Kanunu",
    "madde": "219",
    "text": "MADDE 219- Satıcı, alıcıya karşı herhangi bir surette bildirdiği niteliklerin satılanda bulunmaması sebebiyle sorumlu olduğu gibi, nitelik veya niteliği etkileyen niceliğine aykırı olan, kullanım amacı bakımından değerini ve alıcının ondan beklediği faydaları ortadan kaldıran veya önemli ölçüde azaltan maddi, hukuki ya da ekonomik ayıpların bulunmasından da sorumlu olur.\n\nSatıcı, bu ayıpların varlığını bilmese bile onlardan sorumludur.\n\n \n\nb. Hayvan satışında"
  },
  {
    "kanun": "tbk",
    "kanunName": "Türk Borçlar Kanunu",
    "madde": "220",
    "text": "MADDE 220- Hayvan satışında satıcı, yazılı olarak üstlenmedikçe veya ağır kusuru olmadıkça ayıptan sorumlu olmaz.\n\n \n\n2. Sorumsuzluk anlaşması"
  },
  {
    "kanun": "tbk",
    "kanunName": "Türk Borçlar Kanunu",
    "madde": "221",
    "text": "MADDE 221- Satıcı satılanı ayıplı olarak devretmekte ağır kusurlu ise, ayıptan sorumluluğunu kaldıran veya sınırlayan her anlaşma kesin olarak hükümsüzdür.\n\n \n\n3. Alıcının bildiği ayıplar"
  },
  {
    "kanun": "tbk",
    "kanunName": "Türk Borçlar Kanunu",
    "madde": "222",
    "text": "MADDE 222- Satıcı, satış sözleşmesinin kurulduğu sırada alıcı tarafından bilinen ayıplardan sorumlu değildir.\n\nSatıcı, alıcının satılanı yeterince gözden geçirmekle görebileceği ayıplardan da, ancak böyle bir ayıbın bulunmadığını ayrıca üstlenmişse sorumlu olur.\n\n \n\n4. Gözden geçirme ve satıcıya bildirme\na. Genel olarak"
  },
  {
    "kanun": "tbk",
    "kanunName": "Türk Borçlar Kanunu",
    "madde": "223",
    "text": "MADDE 223- Alıcı, devraldığı satılanın durumunu işlerin olağan akışına göre imkân bulunur bulunmaz gözden geçirmek ve satılanda satıcının sorumluluğunu gerektiren bir ayıp görürse, bunu uygun bir süre içinde ona bildirmek zorundadır.\n\nAlıcı gözden geçirmeyi ve bildirimde bulunmayı ihmal ederse, satılanı kabul etmiş sayılır. Ancak, satılanda olağan bir gözden geçirmeyle ortaya çıkarılamayacak bir ayıp bulunması hâlinde, bu hüküm uygulanmaz. Bu tür bir ayıbın bulunduğu sonradan anlaşılırsa, hemen satıcıya bildirilmelidir; bildirilmezse satılan bu ayıpla birlikte kabul edilmiş sayılır.\n\n \nb. Hayvan satışında"
  },
  {
    "kanun": "tbk",
    "kanunName": "Türk Borçlar Kanunu",
    "madde": "224",
    "text": "MADDE 224- Hayvan satışında satıcının sorumlu olacağı süre yazılı olarak belirlenmemiş ve ayıp da hayvanın gebeliğine ilişkin değilse satıcı, ancak ayıbın devrin yapıldığı veya alıcının devralmada temerrüdünün gerçekleştiği günden başlayarak dokuz gün içinde kendisine bildirilmesi ve ayrıca, hayvanın bilirkişilerce gözden geçirilmesinin aynı süre içinde yetkili makamdan istenmesi hâlinde sorumlu olur.\n\n \n\n5. Satıcının ağır kusurunun sonuçları"
  },
  {
    "kanun": "tbk",
    "kanunName": "Türk Borçlar Kanunu",
    "madde": "225",
    "text": "MADDE 225- Ağır kusurlu olan satıcı, satılandaki ayıbın kendisine süresinde bildirilmemiş olduğunu ileri sürerek sorumluluktan kısmen de olsa kurtulamaz.\n\nSatıcılığı meslek edinmiş kişilerin bilmesi gereken ayıplar bakımından da aynı hüküm geçerlidir.\n\n \n\n6. Satılanın başka yerden gönderilmesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "226",
    "text": "MADDE 226- Başka yerden gönderilen satılanın ayıplı olduğunu ileri süren alıcı, bulunduğu yerde satıcının temsilcisi yoksa, satılanın korunması için gerekli önlemleri geçici olarak almakla yükümlüdür. Alıcı, ayıplı olduğunu ileri sürdüğü satılanın korunması için gerekli önlemleri almaksızın onu satıcıya geri gönderemez.\n\nAlıcı, satılanın durumunu gecikmeksizin usulüne göre tespit ettirmekle yükümlüdür. Bunu yaptırmazsa, ileri sürdüğü ayıbın, satılanın kendisine ulaştığı zamanda var olduğunu ispat yükü alıcıya düşer.\n\nSatılanın kısa zamanda bozulma tehlikesi varsa, alıcı onu bulunduğu yerdeki mahkeme aracılığıyla sattırmaya yetkili, hatta satıcının yararı gerektiriyorsa sattırmakla yükümlüdür. Alıcı, durumu satıcıya en kısa zamanda bildirmezse, bundan doğan zarardan sorumlu olur.\n\n \n\n7. Alıcının seçimlik hakları\na. Genel olarak"
  },
  {
    "kanun": "tbk",
    "kanunName": "Türk Borçlar Kanunu",
    "madde": "227",
    "text": "MADDE 227- Satıcının satılanın ayıplarından sorumlu olduğu hâllerde alıcı, aşağıdaki seçimlik haklardan birini kullanabilir:\n\n1. Satılanı geri vermeye hazır olduğunu bildirerek sözleşmeden dönme.\n\n2. Satılanı alıkoyup ayıp oranında satış bedelinde indirim isteme.\n\n3. Aşırı bir masrafı gerektirmediği takdirde, bütün masrafları satıcıya ait olmak üzere satılanın ücretsiz onarılmasını isteme.\n\n4. İmkân varsa, satılanın ayıpsız bir benzeri ile değiştirilmesini isteme.\n\nAlıcının genel hükümlere göre tazminat isteme hakkı saklıdır.\n\nSatıcı, alıcıya aynı malın ayıpsız bir benzerini hemen vererek ve uğradığı zararın tamamını gidererek seçimlik haklarını kullanmasını önleyebilir.\n\nAlıcının, sözleşmeden dönme hakkını kullanması hâlinde, durum bunu haklı göstermiyorsa hâkim, satılanın onarılmasına veya satış bedelinin indirilmesine karar verebilir.\n\nSatılanın değerindeki eksiklik satış bedeline çok yakın ise alıcı, ancak sözleşmeden dönme veya satılanın ayıpsız bir benzeriyle değiştirilmesini isteme haklarından birini kullanabilir.\n\n \nb. Satılanın yok olması veya ağır biçimde zarara uğraması"
  },
  {
    "kanun": "tbk",
    "kanunName": "Türk Borçlar Kanunu",
    "madde": "228",
    "text": "MADDE 228- Alıcıya ayıplı olarak devredilmiş olan satılanın ayıptan, beklenmedik hâlden veya mücbir sebepten dolayı yok olması veya ağır biçimde zarara uğraması, alıcının sözleşmeden dönme hakkını kullanmasını engellemez. Bu durumda alıcı, satılandan elinde ne kalmışsa onu geri vermekle yükümlüdür.\n\nSatılan alıcıya yüklenebilen bir sebep yüzünden yok olmuşsa veya alıcı onu başkasına devretmişse ya da biçimini değiştirmişse alıcı, ancak değerindeki eksiklik karşılığının satış bedelinden indirilmesini isteyebilir.\n\n \n\n8. Dönmenin sonuçları\na. Genel olarak"
  },
  {
    "kanun": "tbk",
    "kanunName": "Türk Borçlar Kanunu",
    "madde": "229",
    "text": "MADDE 229- Satış sözleşmesinden dönen alıcı, satılanı, ondan elde ettiği yararları ile birlikte satıcıya geri vermekle yükümlüdür. Buna karşılık alıcı da, satıcıdan aşağıdaki istemlerde bulunabilir:\n\n1. Ödemiş olduğu satış bedelinin, faiziyle birlikte geri verilmesi.\n\n2. Satılanın tamamen zaptında olduğu gibi, yargılama giderleri ile satılan için yapmış olduğu giderlerin ödenmesi.\n\n3. Ayıplı maldan doğan doğrudan zararının giderilmesi.\n\nSatıcı, kendisine hiçbir kusur yüklenemeyeceğini ispat etmedikçe, alıcının diğer zararlarını da gidermekle yükümlüdür.\n\n \n\nb. Birden çok mal satışında"
  },
  {
    "kanun": "tbk",
    "kanunName": "Türk Borçlar Kanunu",
    "madde": "230",
    "text": "MADDE 230- Birden çok mal veya birden çok parçadan oluşan bir mal, birlikte satılmış olup da bunlardan bazıları ayıplı çıkarsa, dönme hakkı bunlardan ancak ayıplı çıkanlar için kullanılabilir. Ancak, alıcıya veya satıcıya önemli bir zarar vermeksizin ayıplı parçanın diğerinden ayrılmasına imkân yoksa, dönme hakkının satılanın tamamını kapsaması zorunludur.\n\nSatılanın aslı için satıştan dönülmesi, ayrı satış bedeli gösterilerek satılmış olsalar bile, eklentilerini de kapsar; fakat eklentiler için dönme, satılanın aslını kapsamaz.\n\n \n\n9. Zamanaşımı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "231",
    "text": "MADDE 231- Satıcı daha uzun bir süre için üstlenmiş olmadıkça, satılanın ayıbından doğan sorumluluğa ilişkin her türlü dava, satılandaki ayıp daha sonra ortaya çıksa bile, satılanın alıcıya devrinden başlayarak iki yıl geçmekle zamanaşımına uğrar. Alıcının satılanın kendisine devrinden başlayarak iki yıl içinde bildirdiği ayıptan doğan def’i hakkı, bu sürenin geçmiş olmasıyla ortadan kalkmaz.\n\nSatıcı, satılanı ayıplı olarak devretmekte ağır kusurlu ise, iki yıllık zamanaşımı süresinden yararlanamaz.\n\n \n\nC. Alıcının borçları\nI. Satış bedelinin ödenmesi ve satılanın devralınması"
  },
  {
    "kanun": "tbk",
    "kanunName": "Türk Borçlar Kanunu",
    "madde": "232",
    "text": "MADDE 232- Alıcı, satış sözleşmesinde kararlaştırılmış olduğu biçimde satış bedelini ödemek ve kendisine sunulan satılanı devralmakla yükümlüdür.\n\nAksine yerel âdet veya anlaşma yoksa, satılanın hemen devralınması gereklidir.\n\n \nII. Satış bedelinin belirlenmesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "233",
    "text": "MADDE 233- Alıcı, satış bedelini belirtmeksizin, malı alacağını kesin olarak bildirmişse satış, ifa yeri ve zamanındaki ortalama piyasa fiyatı üzerinden yapılmış sayılır.\n\nSatış bedeli, satılanın ağırlığına göre hesaplanıyorsa, darası indirilir.\n\nBazı ticari malların satışında, daralı ağırlıktan miktar olarak ya da yüzde hesabıyla bir indirim yapılmasına veya bedelin, daralı ağırlık üzerinden belirlenmesine ilişkin ticari teamüller saklıdır.\n\n \n\nIII. Satış bedelinin muacceliyeti ve faizi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "234",
    "text": "MADDE 234- Aksine sözleşme yoksa, satılan alıcının zilyetliğine girince satış bedeli muaccel olur.\n\nFaiz istenebileceği konusunda bir teamül varsa veya alıcı maldan ürün ya da diğer verimler elde etme imkânına sahip ise ya da belirli günün geçmesiyle temerrüdün gerçekleşmesi durumunda, ayrıca bir ihtara gerek olmaksızın satış bedeline faiz istenebilir.\n\n \n\nIV. Alıcının temerrüdü\n1. Satıcının dönme hakkı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "235",
    "text": "MADDE 235- Satılanın, ancak satış bedeli ödendikten sonra veya ödenme anında devredilmesi gereken durumlarda alıcı temerrüde düşerse satıcı, herhangi bir işlem gerekmeksizin satıştan dönebilir.\n\nBu hakkını kullanmak isteyen satıcı, durumu gecikmeksizin alıcıya bildirmek zorundadır.\n\nSatılanın zilyetliği satış bedeli ödenmeden alıcıya devredilmişse, alıcının temerrüdü sebebiyle satıcının dönme hakkını kullanarak satılanı geri alması, bu hakkın sözleşmede açıkça saklı tutulmasına bağlıdır.\n\n \n\n2. Zararın hesaplanması ve giderimi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "236",
    "text": "MADDE 236- Borcunu ifa etmeyen alıcı, satıcının bu yüzden uğradığı zararı gidermekle yükümlüdür.\n\nSatıcı, satış bedelini ödemede temerrüde düşmüş olan alıcıdan, bu bedel ile satılanın başkasına dürüstlük kurallarına uygun olarak satışından elde ettiği bedel arasındaki farka göre hesaplanacak zararın giderilmesini isteyebilir.\n\nSatılan, borsada kayıtlı veya piyasa fiyatı bulunan mallardan ise satıcı, böyle bir satışa gerek kalmaksızın alıcıdan, satış bedeli ile malın belirlenmiş ödeme günündeki fiyatı arasındaki farka göre hesaplanacak zararın giderilmesini isteyebilir.\n\n \n\nÜÇÜNCÜ AYIRIM\nTaşınmaz Satışı ve Satış İlişkisi Doğuran Haklar\nA. Şekil"
  },
  {
    "kanun": "tbk",
    "kanunName": "Türk Borçlar Kanunu",
    "madde": "237",
    "text": "MADDE 237- Taşınmaz satışının geçerli olabilmesi için, sözleşmenin resmî şekilde düzenlenmesi şarttır.\n\nTaşınmaz satışı vaadi, geri alım ve alım sözleşmeleri, resmî şekilde düzenlenmedikçe geçerli olmaz.\n\nÖnalım sözleşmesinin geçerliliği, yazılı şekilde yapılmış olmasına bağlıdır.\n\n \nB. Satış ilişkisi doğuran haklar\nI. Süresi ve şerhi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "238",
    "text": "MADDE 238- Önalım, geri alım ve alım hakları en çok on yıllık süre için kararlaştırılabilir ve kanunlarda belirlenen süreyle tapu siciline şerh edilebilir.\n\n\n\nII. Devredilmesi ve miras yoluyla geçmesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "239",
    "text": "MADDE 239- Aksine anlaşma olmadıkça, sözleşmeden doğan önalım, alım ve geri alım hakları devredilemez, ancak miras yoluyla geçer.\n\nBu hakların devredilebileceği sözleşmeyle kararlaştırılmışsa, devir işlemi hakkın kurulması için öngörülen şekilde yapılmadıkça geçerli olmaz.\n\n \n\nIII. Önalım hakkı\n1. İleri sürülmesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "240",
    "text": "MADDE 240- Önalım hakkı, taşınmazın satışı ya da ekonomik bakımdan satışa eşdeğer her türlü işlemin yapılması hâllerinde kullanılabilir.\n\nTaşınmazın, mirasın paylaşımında mirasçılardan birine özgülenmesi, cebrî artırma yoluyla satışı ve kamu hizmetlerinin yerine getirilmesi ve bunlara benzer amaçlarla edinilmesi hâllerinde önalım hakkı kullanılamaz.\n\n \n\n2. Koşulları ve hükümleri"
  },
  {
    "kanun": "tbk",
    "kanunName": "Türk Borçlar Kanunu",
    "madde": "241",
    "text": "MADDE 241- Satıcı veya alıcı, satış sözleşmesinin yapıldığını ve içeriğini önalım hakkı sahibine noter aracılığıyla bildirmek zorundadır.\n\nÖnalım hakkı kullanıldıktan sonra satış sözleşmesi ortadan kaldırılırsa ya da alıcının şahsından kaynaklanan sebeplerle onaylanmazsa, bu durum önalım hakkı sahibine karşı ileri sürülemez.\n\nÖnalım hakkını kuran sözleşmede aksi öngörülmemişse, önalım hakkı sahibi taşınmazı, satıcının üçüncü kişiyle kararlaştırdığı satışa ilişkin koşullarla kazanır.\n\nEkonomik bakımdan satışa eşdeğer işlemlerde de yukarıdaki hükümler uygulanır.\n\n \n\n3. Kullanılması ve hükümleri"
  },
  {
    "kanun": "tbk",
    "kanunName": "Türk Borçlar Kanunu",
    "madde": "242",
    "text": "MADDE 242- Sözleşmeden doğan önalım hakkını kullanmak isteyen hak sahibi, bu hak şerhedilmiş ve taşınmazın mülkiyeti alıcı adına tescil edilmişse alıcıya; aksi takdirde satıcıya karşı, satışın veya ekonomik bakımdan satışa eşdeğer başka bir işlemin kendisine bildirildiği tarihten başlayarak üç ay ve her hâlde satışın yapılmasından başlayarak iki yıl içinde dava açmak zorundadır.\n\n \n\nC. Taşınmaz satışı\nI. Koşullu satış ve mülkiyetin saklı tutulması"
  },
  {
    "kanun": "tbk",
    "kanunName": "Türk Borçlar Kanunu",
    "madde": "243",
    "text": "MADDE 243- Bir taşınmazın koşula bağlı satışında, koşul gerçekleşmedikçe tapu siciline tescil yapılamaz.\n\nTaşınmaz satışında mülkiyeti saklı tutma koşulu da tescil edilemez.\n\n \n\nII. Sorumluluk"
  },
  {
    "kanun": "tbk",
    "kanunName": "Türk Borçlar Kanunu",
    "madde": "244",
    "text": "MADDE 244- Aksine sözleşme olmadıkça, satılan taşınmaz, satış sözleşmesinde yazılı yüzölçümü tutarını kapsamıyorsa satıcı, eksiği için alıcıya tazminat ödemekle yükümlüdür.\n\nSatılan taşınmaz, resmî bir ölçüme dayanılarak tapu siciline yazılmış olan yüzölçümü tutarını içermiyorsa satıcı, özellikle üstlenmiş olmadıkça tazminat ile yükümlü değildir.\n\nBir yapının ayıplı olmasından doğan davalar, mülkiyetin geçmesinden başlayarak beş yılın ve satıcının ağır kusuru varsa yirmi yılın geçmesiyle zamanaşımına uğrar.\n\n \n\nIII. Yarar ve hasar"
  },
  {
    "kanun": "tbk",
    "kanunName": "Türk Borçlar Kanunu",
    "madde": "245",
    "text": "MADDE 245- Satılanın tescilden sonraki bir zamanda alıcı tarafından teslim alınması için sözleşmeyle bir süre belirlenmişse, onun yarar ve hasarı, alıcıya teslimle geçer. Bu hüküm, alıcının satılanı teslim almada temerrüde düşmesi durumunda da uygulanır.\n\nBu sözleşmenin geçerliliği, yazılı şekilde yapılmış olmasına bağlıdır.\n\n \n\nIV. Taşınır satışına ilişkin kuralların uygulanması"
  },
  {
    "kanun": "tbk",
    "kanunName": "Türk Borçlar Kanunu",
    "madde": "246",
    "text": "MADDE 246- Taşınır satışına ilişkin kurallar, kıyas yoluyla taşınmaz satışında da uygulanır.\n\n \n\nDÖRDÜNCÜ AYIRIM\nBazı Satış Türleri\nA. Örnek üzerine satış\nI. Tanımı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "247",
    "text": "MADDE 247- Örnek üzerine satış, tarafların sözleşmenin konusu olan malın alıcıya veya üçüncü bir kişiye bırakılan bir örneğe ya da tespit ettikleri bir mala uygun olması üzerinde anlaşmalarıyla yapılan satıştır.\n\n \n\nII. İspat yükü"
  },
  {
    "kanun": "tbk",
    "kanunName": "Türk Borçlar Kanunu",
    "madde": "248",
    "text": "MADDE 248- Örnek üzerine satışta kendisine örnek verilen taraf, elindeki örneğin kendisine verilmiş örnek olduğunu ispat yükü altında olmayıp, örneğin biçimi değişmiş olsa bile, bu değişiklik gözden geçirmenin zorunlu bir sonucu ise, alıcının iddiası doğru sayılır. Ancak, karşı tarafın her hâlde bunun aksini ispat hakkı vardır.\n\nÖrnek, alıcının elindeyken bozulmuş veya yok olmuşsa, kusuru olmasa bile, satılanın örneğe uygun olmadığını ispat yükü alıcıya düşer.\n\n \n\nB. Beğenme koşuluyla satış\nI. Tanımı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "249",
    "text": "MADDE 249- Beğenme koşuluyla satış, alıcının satılanı deneyerek veya gözden geçirerek beğenmesi koşuluyla yapılan satıştır.\n\n \n\nII. Hükümleri"
  },
  {
    "kanun": "tbk",
    "kanunName": "Türk Borçlar Kanunu",
    "madde": "250",
    "text": "MADDE 250- Beğenme koşuluyla satışta alıcı, satılanı kabul etmekte veya hiçbir sebep göstermeksizin geri vermekte serbesttir.\n\nSatılan, alıcının zilyetliğine geçmiş olsa bile, satılanın mülkiyeti, beğenme koşulunun gerçekleştiği ana kadar satıcıda kalır.\n\n \n\nIII. Deneme veya gözden geçirme\n1. Satıcının yanında"
  },
  {
    "kanun": "tbk",
    "kanunName": "Türk Borçlar Kanunu",
    "madde": "251",
    "text": "MADDE 251- Deneme veya gözden geçirme satıcının yanında yapılmak gerekip de alıcı, satılanı sözleşme veya âdete göre gerekli süre içinde kabul edip etmediğini açıklamazsa, satıcı sözleşmeyle bağlılıktan kurtulur.\n\nBöyle bir süre belirlenmemişse, satıcı uygun bir süre geçtikten sonra, satılanı kabul edip etmediğini bildirmesi için alıcıya ihtarda bulunabilir; bu ihtara hemen cevap verilmezse satıcı, sözleşmeyle bağlılıktan kurtulur.\n\n \n\n2. Alıcının yanında"
  },
  {
    "kanun": "tbk",
    "kanunName": "Türk Borçlar Kanunu",
    "madde": "252",
    "text": "MADDE 252- Satılan, denenmeksizin veya gözden geçirilmeksizin alıcıya verilmişse, sözleşme veya âdete göre gereken süre içinde veya böyle bir süre yoksa, satıcının ihtarı üzerine alıcı, satılanı beğenmediğini hemen bildirmez veya onu geri vermezse, beğenme koşulu gerçekleşmiş olur.\n\nAlıcının, herhangi bir çekince belirtmeksizin satış bedelinin tamamını veya bir kısmını ödemesiyle ya da satılanı deneme veya gözden geçirme amacını aşacak biçimde kullanmasıyla da beğenme koşulu gerçekleşmiş olur.\n\n \n\nC. Kısmi ödemeli satışlar\nI. Taksitle satış\n1. Tanımı, şekli ve içeriği"
  },
  {
    "kanun": "tbk",
    "kanunName": "Türk Borçlar Kanunu",
    "madde": "253",
    "text": "MADDE 253- Taksitle satış, satıcının, satılan taşınırı alıcıya satış bedelinin ödenmesinden önce teslim etmeyi, alıcının da satış bedelini kısım kısım ödemeyi üstlendikleri satıştır.\n\nTaksitle satış sözleşmesi, yazılı şekilde yapılmadıkça geçerli olmaz.\n\nMalın satıcının ticari faaliyeti kapsamında satılması hâlinde, sözleşmede aşağıdaki hususlar belirtilir:\n\n1. Tarafların adı ve yerleşim yeri.\n\n2. Satışın konusu.\n\n3. Satılanın peşin satış bedeli.\n\n4. Taksitle ödeme sebebiyle belirtilecek ilave bedel.\n\n5. Toplam satış bedeli.\n\n6. Alıcının nakden veya aynen üstlendiği diğer bütün edimler.\n\n7. Peşinat ve taksitlerin tutarı ile vadesi ve ikiden az olmamak üzere taksit sayısı.\n\n8. Alıcının yedi gün içinde sözleşme yapılması konusundaki irade açıklamasını geri alma hakkı.\n\n9. Öngörülmüşse, mülkiyetin saklı tutulmasına veya satış bedeli alacağının devrine ilişkin anlaşma kayıtları.\n\n10. Temerrüt veya vadenin ertelenmesi durumunda, yasal faiz oranının yüzde otuz fazlasını geçmemek üzere ödenecek faiz.\n\n11. Sözleşmenin kurulduğu yer ve tarih.\n\n \n\n2. Yasal temsilcinin rızası"
  },
  {
    "kanun": "tbk",
    "kanunName": "Türk Borçlar Kanunu",
    "madde": "254",
    "text": "MADDE 254- Ayırt etme gücüne sahip bir küçük veya kısıtlı tarafından yapılmış olan taksitle satış sözleşmesinin geçerliliği, yasal temsilcinin yazılı rızasına bağlıdır. Bu durumda rızanın, en geç sözleşmenin kurulduğu anda verilmiş olması gerekir.\n \n3. Sözleşmenin hüküm ve sonuçlarını doğurması ve geri alma açıklaması"
  },
  {
    "kanun": "tbk",
    "kanunName": "Türk Borçlar Kanunu",
    "madde": "255",
    "text": "MADDE 255- Taksitle satış sözleşmesi, alıcı bakımından, taraflarca imzalanmış sözleşmenin bir nüshasının eline geçmesinden yedi gün sonra hüküm ve sonuçlarını doğurur. Alıcı, bu süre içinde irade açıklamasını geri aldığını satıcıya yazılı olarak bildirebilir. Bu haktan önceden feragat edilemez. Geri alma bildiriminin sürenin son gününde postaya verilmiş olması, sonuç doğurması için yeterlidir.\n\nSatıcı geri alma süresi içinde malı alıcıya devretmişse alıcı, malı ancak olağan bir gözden geçirmenin gerektirdiği ölçüde kullanabilir; aksi takdirde sözleşme hüküm ve sonuçlarını doğurmuş olur.\n\nAlıcının geri alma hakkını kullanması hâlinde, kendisinden cayma parası istenemez.\n\n \n\n4. Tarafların hak ve borçları\na. Peşinatı ödeme borcu ve sözleşmenin süresi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "256",
    "text": "MADDE 256- Alıcı, peşin satış bedelinin en az onda birini en geç teslim anında peşin olarak, satış bedelinin geri kalan kısmını da sözleşmenin kurulmasını izleyen üç yıl içinde ödemekle yükümlüdür.\n\nCumhurbaşkanı, satılanın türüne göre peşinat miktarı ile yasal ödeme sürelerini yarıya kadar indirebileceği gibi, iki katına kadar çıkartabilir.[1]\n\nKanunda belirlenen asgari peşinatı tamamen almaksızın, satılanı alıcıya devreden satıcı, peşinatın ödenmeyen kısmı üzerinde istem hakkını kaybeder.\n\nPeşinattan vazgeçilmesi karşılığında, satış bedelinde yapılacak artırma hükümsüzdür.\n\n \n\nb. Alıcının def’ileri"
  },
  {
    "kanun": "tbk",
    "kanunName": "Türk Borçlar Kanunu",
    "madde": "257",
    "text": "MADDE 257- Alıcı, satıcının taksitle satıştan doğan alacağı ile kendisinin satıcıdan olan alacağını takas etme hakkından önceden feragat edemez.\n\nAlacağın devredilmesi durumunda alıcının, satış bedeli alacağına ilişkin def’ileri sınırlanamaz ve ortadan kaldırılamaz.\n\n\n\nc. Satış bedelinin tamamen ödenmesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "258",
    "text": "MADDE 258- Taksit borcu kambiyo senedine bağlanmış olmadıkça, alıcı satış bedelinin kalan kısmını her zaman bir defada ödeyerek borcundan kurtulabilir. Bu durumda, peşin satış bedeline ilave edilen bedelin ödenmemiş taksitlere isabet eden kısmı, yarısından az olmamak üzere ödeme süresinin kısaltılmasına uygun olarak indirilir.\n\n \n\n5. Alıcının temerrüdü\na. Satıcının seçimlik hakkı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "259",
    "text": "MADDE 259- Alıcı peşinatı ödemede temerrüde düşerse satıcı, sadece peşinatı isteyebilir veya sözleşmeden dönebilir.\n\nAlıcı taksitleri ödemede temerrüde düşerse satıcı, muaccel olmuş taksitlerin veya geri kalan satış bedelinin tamamının bir defada ödenmesini isteyebilir ya da sözleşmeden dönebilir. Satıcının geri kalan satış bedelinin tamamını isteyebilmesi veya sözleşmeden dönebilmesi, ancak bu hakkı açık biçimde saklı tutmuş olmasına ve alıcının kararlaştırılan satış bedelinin en az onda birini oluşturan ve birbirini izleyen en az iki taksidi veya en az dörtte birini oluşturan bir taksidi ya da en son taksidi ödemede temerrüde düşmüş olmasına bağlıdır. Ancak, satıcının dönme dolayısıyla isteyebileceği miktar, ödenmiş olan taksitler tutarına eşit veya daha fazla ise satıcı sözleşmeden dönemez.\n\nSatıcı, satış bedelinin geri kalan kısmının tamamen ödenmesini isteme veya sözleşmeden dönme haklarını kullanmadan önce, alıcıya en az onbeş günlük bir süre tanımak zorundadır.\n\n \n\nb. Sözleşmeden dönme"
  },
  {
    "kanun": "tbk",
    "kanunName": "Türk Borçlar Kanunu",
    "madde": "260",
    "text": "MADDE 260- Satıcı, alıcının taksitleri ödemede temerrüde düşmesi sebebiyle satılanın alıcıya devrinden sonra sözleşmeden dönerse, her iki taraf aldığını geri vermekle yükümlüdür. Satıcı, ayrıca hakkaniyete uygun bir kullanım bedeli ve satılanın olağandışı kullanılması sebebiyle değerinin azalması hâlinde tazminat da isteyebilir. Ancak satıcı, sözleşme zamanında ifa edilmiş olsaydı elde edecek olduğundan fazlasını isteyemez.\n\nSatıcı, alıcının peşinatı ödemede temerrüde düşmesi yüzünden satılanın devrinden önce sözleşmeden dönerse, alıcıdan sadece ödenmeyen peşinat üzerinden, sözleşmeden döndüğü tarihe kadar işleyecek yasal faiz ile sözleşmenin kurulmasından sonra, satılanın uğramış olduğu değer kaybı sebebiyle tazminat isteyebilir. Ceza koşulu kararlaştırılmışsa, peşin satış bedelinin yüzde onunu aşamaz.\n\n \n\nc. Hâkimin müdahalesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "261",
    "text": "MADDE 261- Hâkim, temerrüde düşen alıcının borçlarını ödeyeceği konusunda güvence vermesi ve satıcının da bu yeni düzenleme dolayısıyla herhangi bir zararının söz konusu olmaması koşuluyla, alıcıya ödeme kolaylıkları sağlayabilir ve satıcının satılanı geri almasını yasaklayabilir.\n\n\n\n6. Yetkili mahkeme ve tahkim"
  },
  {
    "kanun": "tbk",
    "kanunName": "Türk Borçlar Kanunu",
    "madde": "262",
    "text": "MADDE 262- Yerleşim yeri Türkiye’de olan alıcı, tarafı olduğu taksitle satış sözleşmesinden doğacak uyuşmazlıklar konusunda, yerleşim yerindeki mahkemenin yetkisinden önceden feragat edemeyeceği gibi, tahkim sözleşmesi de yapamaz.\n\n \n\n7. Uygulama alanı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "263",
    "text": "MADDE 263- Taksitle satışa ilişkin hükümler, aynı ekonomik amaçla yapılan işlemlere de uygulanır.\n\nBir taşınırı edinme amacıyla yapılan ödünç sözleşmelerinde satıcının, mülkiyeti saklı tutma kaydı ile birlikte veya bundan bağımsız olarak satış bedeli alacağını ödünç verene devretmesi veya satıcı ile ödünç verenin başka surette anlaşarak, alıcının satış bedelini daha sonra taksitler hâlinde ödemek üzere malın teslimini sağlamaları durumunda, taksitle satışa ilişkin hükümler kıyas yoluyla uygulanır. Ödünç sözleşmesinde, taksitle satış sözleşmelerine konulması zorunlu olan hususların yer alması şarttır. Ancak, bunlardan peşin satış bedeli ile toplam satış bedeli yerine, ödünç alınan miktar ile ödünç verene ödenecek toplam ödünç miktarı gösterilir.\n\nPeşin satışla bağlantılı taksitle ödünç sözleşmelerinde, ödünç verene, yasal asgari peşinatın ödenmiş ve peşin satış bedelinin ödünç sözleşmesinin yapılması sırasında herhangi bir ilave yapılmaksızın tamamen karşılanmış olması hâlinde, taksitle satışa ilişkin hükümler uygulanmaz.\n\nAlıcının tacir sıfatıyla hareket ettiği veya malın bir ticari işletmenin ihtiyacı için ya da meslekî amaçlarla satın alınması durumunda, taksitle satışa ilişkin hükümlerden sadece 259 uncu maddenin ikinci fıkrası, 260 ıncı maddenin birinci fıkrası ve 261 inci maddesi hükümleri uygulanır.\n\n \nII. Ön ödemeli taksitle satış\n1. Tanımı, şekli ve içeriği"
  },
  {
    "kanun": "tbk",
    "kanunName": "Türk Borçlar Kanunu",
    "madde": "264",
    "text": "MADDE 264- Ön ödemeli taksitle satış, alıcının taşınır bir malın satış bedelini önceden kısım kısım ödemeyi, satıcının da bedelin tamamen ödenmesinden sonra satılanı alıcıya devretmeyi üstlendikleri satıştır.\n\nÖn ödemeli taksitle satış sözleşmesi, yazılı şekilde yapılmadıkça geçerli olmaz. Sözleşmede aşağıdaki hususlar belirtilir:\n\n1. Tarafların adı ve yerleşim yeri.\n\n2. Satışın konusu.\n\n3. Toplam satış bedeli.\n\n4. Taksitlerin sayısı, tutarı, vadesi ve sözleşmenin süresi.\n\n5. Taksitleri kabule yetkili banka.\n\n6. Alıcıya karşı üstlenilen faiz miktarı.\n\n7. Alıcının yedi gün içinde sözleşme yapılması konusundaki irade açıklamasını geri alma hakkı.\n\n8. Alıcının sözleşmeden cayma hakkı ve bu sebeple ödeyeceği cayma parası.\n\n9. Sözleşmenin kurulduğu yer ve tarih.\n\n \n\n2. Tarafların hak ve borçları\na. Ödemelerin güvenceye bağlanması"
  },
  {
    "kanun": "tbk",
    "kanunName": "Türk Borçlar Kanunu",
    "madde": "265",
    "text": "MADDE 265- Ödeme süresi bir yıldan daha uzun veya belirsiz olan sözleşmelerde alıcı, ödemeleri sözleşmede belirtilen bir bankada kendi adına açılacak gelir getiren bir tasarruf veya yatırım hesabına yatırmakla yükümlüdür.\n\nBanka, her iki tarafın çıkarlarını gözetmek zorundadır. Açılan hesaptan her iki tarafın rızasıyla ödeme yapılabilir. Bu rıza önceden verilemez.\n\nÖdeme süresi bir yıldan daha uzun veya belirsiz olan sözleşmelerde alıcı, satılanın devrine kadar 269 uncu madde uyarınca sözleşmeden cayarsa satıcı, bu hesap üzerindeki bütün haklarını kaybeder.\n\n \n\nb. Alıcının malın devrini isteme hakkı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "266",
    "text": "MADDE 266- Alıcı satış bedelinin tamamını ödedikten sonra, her zaman malın kendisine devredilmesini isteyebilir. Ancak, satıcı malı başkasından sağlayarak devredecek ise alıcı, bunun için kendisine uygun bir süre tanımak zorundadır.\n\nSatıcının malı alıcıya devredebilmesi için, taksitle satışa ilişkin koşullara uyulması gerekir.\n\nAlıcı birden çok şey satın almış veya seçim hakkını saklı tutmuş ise, satılanın kısım kısım devredilmesini, ancak 256 ncı maddede öngörülen asgari peşinatı ödedikten sonra isteyebilir. Satılanın eşya topluluğu oluşturduğu hâllerde bu istemde bulunulamaz. Satış bedelinin tamamen ödenmemesi hâlinde, satıcıdan satılanı kısmen devretmesi, ancak geri kalan kısmın yüzde onunun kendisine güvence olarak bırakılması koşuluyla istenebilir.\n\n \nc. Satış bedelinin ödenmesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "267",
    "text": "MADDE 267- Ödeme süresi bir yıldan daha uzun veya belirsiz olan sözleşmelerde satış bedelinin, satılanın devri anında tamamen ödenmiş olması gerekir. Satılanın devredilmesini isteyen alıcı, hesabındaki bakiyeden, satış bedelinin en çok üçte birlik kısmını satıcı lehine serbest bırakabilir. Ancak, sözleşmenin kuruluşu sırasında buna ilişkin taahhütte bulunulamaz.\n\n \n\nd. Satış bedelinin belirlenmesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "268",
    "text": "MADDE 268- Satıcının sözleşmenin kurulduğu sırada belirlenen toplam satış bedeline ek bir bedel isteme hakkını saklı tutan bütün kayıtlar geçersizdir.\n\nÖdenecek toplam satış bedeli sözleşmede belirlenmiş olmakla birlikte, devredilecek eşya önceden belirlenmemiş ve satıcı tarafından bu eşyayı seçme hakkı alıcıya tanınmış ise satıcı, peşin satıştaki olağan bedelleri göz önünde tutmak suretiyle alıcının yapacağı seçime tam olarak uymakla yükümlüdür.\n\nBuna aykırı anlaşmalar, ancak alıcının yararına olduğu ölçüde geçerlidir.\n\n\n\n3. Sözleşmenin sona ermesi\na. Cayma hakkı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "269",
    "text": "MADDE 269- Ödeme süresi bir yıldan daha uzun veya belirsiz olan sözleşmelerde alıcı, malın devrine kadar her zaman sözleşmeden cayabilir.\n\nSözleşmeden cayma hâlinde alıcı tarafından ödenmesi öngörülen cayma parası, durumun özelliğine ve sözleşmenin kurulması ile cayma arasında geçen süreye bakılarak belirlenir. Ancak, bu miktar satıcının toplam alacağının yüzde ikisinden az ve yüzde beşinden fazla olamaz. Alıcı, yapmış olduğu ödemelerin cayma parasını aşan kısmının, getirileri ile birlikte kendisine geri verilmesini isteyebilir.\n\nAlıcının ölmesi veya kazanç elde etmekten sürekli olarak yoksun kalması sebebiyle ön ödemeleri yapamayacak duruma düşmesi ya da sözleşmenin yerine olağan koşullarla yapılacak bir taksitle satış sözleşmesinin konulmasına ilişkin önerisinin satıcı tarafından kabul edilmemesi yüzünden sözleşmeden cayılmış olursa, cayma parası istenemez.\n\n \n\nb. Sözleşmenin süresi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "270",
    "text": "MADDE 270- Ön ödemeleri ifa borcu, beş yılın geçmesiyle sona erer.\n\nÖdeme süresi bir yıldan daha uzun veya belirsiz olan sözleşmelerde alıcı, sekiz yıl geçtiği hâlde satılanın devri isteminde bulunmazsa, satıcı kendisini uyararak üç aylık süre tanır. Alıcı bu süre içinde kayıtsız kalırsa satıcı, alıcıya sözleşmeden cayma hâlinde tanınan haklara sahip olur.\n\n \n\nc. Alıcının temerrüdü"
  },
  {
    "kanun": "tbk",
    "kanunName": "Türk Borçlar Kanunu",
    "madde": "271",
    "text": "MADDE 271- Alıcı bir veya daha çok ön ödemede temerrüde düşerse satıcı, ancak vadesi gelmiş olan ödemeleri isteyebilir. Bununla birlikte, toplam alacağın en az onda birini oluşturan ve birbirini izleyen iki ön ödemenin veya toplam alacağın en az dörtte birini oluşturan bir tek ön ödemenin ya da sonuncu ön ödemenin vadesi gelmişse satıcı, ayrıca alıcıya tanıyacağı bir aylık ödeme süresinin geçmesinden sonra sözleşmeden dönme hakkına sahip olur.\n\nSatıcı, ödeme süresi bir yıl veya daha az olan sözleşmeden dönerse, 260 ıncı maddenin ikinci fıkrası hükmü kıyas yoluyla uygulanır. Süresi bir yılı aşan sözleşmelerde satıcı, ancak 269 uncu maddenin ikinci fıkrasında öngörülen cayma parasını ve alıcıya ödenmesi gereken ortalama banka mevduat faizini aşan zararlarının giderilmesini isteyebilir.\n\nBir yıldan daha uzun süreli sözleşmelerde temerrüde düşmüş olan alıcının malın devrini istemesi hâlinde satıcı, yasal anapara faizi ile birlikte, devir isteminden sonra malın değerinde oluşacak eksilmelerin giderilmesini isteyebilir. Ceza koşulu öngörülmüşse miktarı, satış bedelinin yüzde onunu geçemez.\n\nSatılanın devredilmiş olduğu hâllerde, dönme konusunda 260 ıncı maddenin birinci fıkrası hükmü uygulanır.\n\n \n\n4. Uygulama alanının sınırlanması"
  },
  {
    "kanun": "tbk",
    "kanunName": "Türk Borçlar Kanunu",
    "madde": "272",
    "text": "MADDE 272- Alıcının tacir sıfatıyla hareket etmesi veya malın bir ticari işletmenin ihtiyacı için ya da meslekî amaçlarla satın alınması durumunda, 264 ilâ 271 inci maddeler uygulanmaz.\n\n \n\nIII. Ortak hükümler"
  },
  {
    "kanun": "tbk",
    "kanunName": "Türk Borçlar Kanunu",
    "madde": "273",
    "text": "MADDE 273- Taksitle satışa ilişkin hükümlerden yasal temsilcinin rızasına, sözleşmenin hüküm ve sonuçlarını doğurmasına ve geri alma açıklamasına, alıcının def’ilerine, satıcının alacağının devrine, hâkim tarafından sağlanan ödeme kolaylıklarına ve yetkili mahkeme ile tahkime ilişkin olanlar, ön ödemeli taksitle satışa da uygulanır.\n\nSatılanı devir süresi bir yıldan daha uzun veya belirsiz olan taksitle satışta alıcı, satılanın devrinden önce ödemeleri yapmakla yükümlü ise, ön ödemeli taksitle satışa ilişkin hükümler kıyas yoluyla uygulanır.\n\n \n\nD. Açık artırma yoluyla satış\nI. Tanımı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "274",
    "text": "MADDE 274- Açık artırma yoluyla satış; yeri, zamanı ve koşulları önceden belirlenerek, hazır olanlar arasından en yüksek bedeli öneren ile yapılan satıştır.\n\n \n\nII. Kurulması"
  },
  {
    "kanun": "tbk",
    "kanunName": "Türk Borçlar Kanunu",
    "madde": "275",
    "text": "MADDE 275- Satıcı artırma koşullarında aksi yönde bir irade açıklamasında bulunmamışsa, herkesin katılabileceği isteğe bağlı açık artırmalarda satış sözleşmesi, artırmayı yönetenin en yüksek bedeli öneren kişiye ihale etmesiyle kurulmuş olur.\n\nCebrî artırma yoluyla satış, artırmayı yöneten memurun en yüksek bedeli öneren kişiye ihale etmesiyle kurulmuş olur.\n\n \n\nIII. Hükümleri\n1. Artırmaya katılanın bağlandığı an\na. Genel olarak"
  },
  {
    "kanun": "tbk",
    "kanunName": "Türk Borçlar Kanunu",
    "madde": "276",
    "text": "MADDE 276- Artırmaya katılan kişi, satış için konulmuş olan koşullar çerçevesinde önerisiyle bağlıdır.\n\nAksine bir koşul yoksa, öneride bulunanın bağlılığı, kendisinden daha yüksek bir öneri yapılmasıyla sona erer veya daha yüksek öneri olup olmadığının sorulması üzerine böyle bir önerinin olmadığının anlaşılması hâlinde, önerisinin hemen kabul edilmemesiyle ortadan kalkar.\n\n \n\nb. Taşınmazın açık artırma yoluyla satışında"
  },
  {
    "kanun": "tbk",
    "kanunName": "Türk Borçlar Kanunu",
    "madde": "277",
    "text": "MADDE 277- Taşınmazın açık artırma yoluyla satışında, ihalenin veya reddinin artırmadan hemen sonra yapılması gerekir.\n\nÖneride bulunanın bağlılığının artırmadan sonra da devam edeceğini öngören koşul geçersizdir. Ancak, bu kural cebrî artırmalarda ve ihalenin bir kamu görevlisince onaylanması gerektiği durumlarda uygulanmaz.\n\n\n\n2. Ödemenin peşin olması gereği"
  },
  {
    "kanun": "tbk",
    "kanunName": "Türk Borçlar Kanunu",
    "madde": "278",
    "text": "MADDE 278- Artırma koşullarında aksi kararlaştırılmamışsa, ihale bedelinin peşin ödenmesi gerekir.\n\nİhale bedeli peşin olarak veya artırma koşulları uyarınca ödenmezse satıcı, satıştan hemen dönebilir.\n\n \n\n3. Mülkiyetin geçmesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "279",
    "text": "MADDE 279- Artırmada taşınır bir mal alan kişi, onun mülkiyetini ihale anında kazanır. Artırmadan alınan taşınmazın mülkiyeti, ancak tapu siciline tescille alıcıya geçer.\n\nArtırma görevlisi, satış tutanağında gösterilen taşınmazın alıcı adına tescilini hemen tapu idaresine bildirir.\n\nCebrî artırma sonucunda yapılan ihalelerde mülkiyetin geçmesine ilişkin özel hükümler saklıdır.\n\nİsteğe bağlı özel artırmalarda mülkiyetin geçmesi genel hükümlere tabidir.\n\n \n\n4. Zapttan ve ayıptan sorumluluk"
  },
  {
    "kanun": "tbk",
    "kanunName": "Türk Borçlar Kanunu",
    "madde": "280",
    "text": "MADDE 280- Cebrî artırmalarda zapttan ve ayıptan sorumluluğa ilişkin hükümler uygulanmaz.\n\nArtırmadan mal alan kişi, o mala, tapu siciline veya satış koşullarına ya da kanuna göre belirli olan durumu, hakları ve yükleri ile birlikte malik olur.\n\nİsteğe bağlı açık artırmalarda satıcı, satılanın zaptından ve ayıplarından sorumludur. Ancak, aldatma durumu dışında, artırma koşullarında açıkça belirtip duyurmak suretiyle bu sorumluluktan kurtulabilir.\n\n \n\nIV. Artırmanın iptali"
  },
  {
    "kanun": "tbk",
    "kanunName": "Türk Borçlar Kanunu",
    "madde": "281",
    "text": "MADDE 281- Hukuka veya ahlaka aykırı yollara başvurularak ihalenin gerçekleştirilmesi sağlanmışsa her ilgili, iptal sebebini öğrendiği günden başlayarak on gün ve her hâlde ihale tarihini izleyen bir yıl içinde ihalenin iptalini mahkemeden isteyebilir.\n\nCebrî artırmalar hakkında özel hükümler saklıdır.\n\n \n\nİKİNCİ BÖLÜM\nMal Değişim Sözleşmesi\nA. Tanımı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "282",
    "text": "MADDE 282- Mal değişim sözleşmesi, taraflardan birinin diğer tarafa bir veya birden çok şeyin zilyetlik ve mülkiyetini, diğer tarafın da karşı edim olarak başka bir veya birden çok şeyin zilyetlik ve mülkiyetini devretmeyi üstlendiği sözleşmedir.\n\n \n\nB. Tabi olduğu hükümler"
  },
  {
    "kanun": "tbk",
    "kanunName": "Türk Borçlar Kanunu",
    "madde": "283",
    "text": "MADDE 283- Satış sözleşmesine ilişkin hükümler, mal değişim sözleşmesine de uygulanır; buna göre taraflardan her biri, vermeyi üstlendiği şey bakımından satıcı, kendisine verilmesi üstlenilen şey bakımından alıcı durumundadır.\n\n\n\nC. Zapttan ve ayıptan sorumluluk"
  },
  {
    "kanun": "tbk",
    "kanunName": "Türk Borçlar Kanunu",
    "madde": "284",
    "text": "MADDE 284- Satış sözleşmesinin zapttan ve ayıptan sorumluluğa ilişkin hükümleri uygun düştüğü ölçüde, mal değişim sözleşmesine de uygulanır.\n\n \nÜÇÜNCÜ BÖLÜM\nBağışlama Sözleşmesi\nA. Tanımı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "285",
    "text": "MADDE 285- Bağışlama sözleşmesi, bağışlayanın sağlararası sonuç doğurmak üzere, malvarlığından bağışlanana karşılıksız olarak bir kazandırma yapmayı üstlendiği sözleşmedir.\n\nHenüz edinilmemiş olan bir haktan feragat etmek veya bir mirası reddetmek, bağışlama değildir.\n\nAhlaki bir ödevin yerine getirilmesi de bağışlama sayılmaz.\n\n \n\nB. Bağışlama ehliyeti\nI. Bağışlayan için"
  },
  {
    "kanun": "tbk",
    "kanunName": "Türk Borçlar Kanunu",
    "madde": "286",
    "text": "MADDE 286- Fiil ehliyetine sahip olan herkes, eşler arasındaki mal rejiminden veya miras hukukundan doğan sınırlamalar saklı kalmak üzere, bağışlama yapabilir.\n\nBağışlamayı izleyen bir yıl içinde başlatılmış bir yargılama sonucunda bağışlayanın, savurganlığı yüzünden kısıtlanmasına karar verilirse, o bağışlama mahkemece iptal edilebilir.\n\n \n\nII. Bağışlanan için"
  },
  {
    "kanun": "tbk",
    "kanunName": "Türk Borçlar Kanunu",
    "madde": "287",
    "text": "MADDE 287- Fiil ehliyeti bulunmayan kişi ayırt etme gücüne sahipse, bağışlamayı kabul edebilir. Ancak, bağışlananın yasal temsilcisi bu kişinin bağışlamayı kabulünü yasaklar veya bağışlanılan şeyin geri verilmesini emrederse, bağışlama ortadan kalkar.\n\n \n\nC. Kurulması\nI. Bağışlama sözü verme"
  },
  {
    "kanun": "tbk",
    "kanunName": "Türk Borçlar Kanunu",
    "madde": "288",
    "text": "MADDE 288- Bağışlama sözü vermenin geçerliliği, bu sözleşmenin yazılı şekilde yapılmasına bağlıdır.\n\nBir taşınmazın veya taşınmaz üzerindeki ayni bir hakkın bağışlanması sözü vermenin geçerliliği, ancak resmî şekilde yapılmış olmasına bağlıdır.\n\nŞekle uyulmaması sebebiyle geçersiz olan bağışlama sözü verme, bağışlayan tarafından yerine getirildiğinde, elden bağışlama hükmündedir. Ancak, geçerliliği resmî şekle bağlanmış olan bağışlamalarda bu hüküm uygulanmaz.\n\n \n\nII. Elden bağışlama"
  },
  {
    "kanun": "tbk",
    "kanunName": "Türk Borçlar Kanunu",
    "madde": "289",
    "text": "MADDE 289- Elden bağışlama, bağışlayanın bir taşınırını bağışlanana teslim etmesiyle kurulmuş olur.\n\n \n\nIII. Koşullu bağışlama"
  },
  {
    "kanun": "tbk",
    "kanunName": "Türk Borçlar Kanunu",
    "madde": "290",
    "text": "MADDE 290- Bağışlama, bir koşula bağlanarak yapılabilir.\n\nYerine getirilmesi bağışlayanın ölümüne bağlı olan bağışlamada, vasiyete ilişkin hükümler uygulanır.\n\n \n\nIV. Yüklemeli bağışlama"
  },
  {
    "kanun": "tbk",
    "kanunName": "Türk Borçlar Kanunu",
    "madde": "291",
    "text": "MADDE 291- Bağışlayan bağışlamasına yüklemeler koyabilir.\n\nBağışlayan, sözleşme gereğince bağışlanan tarafından kabul edilmiş olan yüklemelerin yerine getirilmesini isteyebilir.\n\nKamu yararına olarak bağışlamaya konulmuş olan bir yüklemenin yerine getirilmesini isteme yetkisi, bağışlayanın ölümünden sonra, ilgili kamu kurumuna geçer.\n\nBağışlama konusunun değeri, yüklemenin yerine getirilmesi masraflarını karşılamaz ve aşan kısım kendisine ödenmezse bağışlanan, yüklemeyi yerine getirmekten kaçınabilir.\n\n \nV. Bağışlayana dönme koşullu bağışlama"
  },
  {
    "kanun": "tbk",
    "kanunName": "Türk Borçlar Kanunu",
    "madde": "292",
    "text": "MADDE 292- Bağışlayan, bağışlananın kendisinden önce ölmesi durumunda, bağışlama konusunun kendisine dönmesi koşulunu koyabilir.\n\nBağışlama konusu, taşınmaza veya taşınmaz üzerindeki bir ayni hakka ilişkin ise, bağışlayana dönme koşulu tapu siciline şerh verilebilir.\n\n \n\nVI. Bağışlama önerisinin geri alınması"
  },
  {
    "kanun": "tbk",
    "kanunName": "Türk Borçlar Kanunu",
    "madde": "293",
    "text": "MADDE 293- Bir kimse başkasına bağışlamayı önerdiği bir malı, başka mallarından fiilen ayırmış olsa bile, bağışlananın kabulüne kadar, bağışlama önerisini geri alabilir.\n\n \n\nD. Bağışlayanın sorumluluğu"
  },
  {
    "kanun": "tbk",
    "kanunName": "Türk Borçlar Kanunu",
    "madde": "294",
    "text": "MADDE 294- Bağışlayan, bağışlamadan doğan zarardan bu zarara ağır kusuruyla sebep olmadıkça, bağışlanana karşı sorumlu değildir.\n\nBağışlayan, bağışlanılan şey veya alacak hakkında ayrıca garanti sözü vermişse, bununla sorumlu olur.\n\n \n\nE. Bağışlamanın ortadan kalkması\nI. Bağışlamanın geri alınması"
  },
  {
    "kanun": "tbk",
    "kanunName": "Türk Borçlar Kanunu",
    "madde": "295",
    "text": "MADDE 295- Bağışlayan, aşağıdaki durumlardan biri gerçekleşmişse, elden bağışlamayı veya yerine getirdiği bağışlama sözünü geri alabilir ve bağışlananın istem tarihindeki zenginleşmesi ölçüsünde, bağışlama konusunun geri verilmesini isteyebilir:\n\n1. Bağışlanan, bağışlayana veya yakınlarından birine karşı ağır bir suç işlemişse.\n\n2. Bağışlanan, bağışlayana veya onun ailesinden bir kimseye karşı kanundan doğan yükümlülüklerine önemli ölçüde aykırı davranmışsa.\n\n3. Bağışlanan, yüklemeli bağışlamada haklı bir sebep olmaksızın yüklemeyi yerine getirmemişse.\n\n\n\nII. Bağışlama sözü vermenin geri alınması ve ifadan kaçınma"
  },
  {
    "kanun": "tbk",
    "kanunName": "Türk Borçlar Kanunu",
    "madde": "296",
    "text": "MADDE 296- Bağışlama sözü veren, aşağıdaki durumlarda sözünü geri alabilir ve onu ifadan kaçınabilir:\n\n1. Elden bağışlanılan bir malın geri verilmesini isteyebileceği sebeplerden biri varsa.\n\n2. Mali durumu, sonradan sözün yerine getirilmesini kendisi için olağanüstü ağır kılacak ölçüde değişmişse.\n\n3. Bağışlama sözü verdikten sonra, kendisi için yeni aile yükümlülükleri doğmuş veya bu yükümlülükleri önemli ölçüde ağırlaşmışsa.\n\nBağışlama sözü verenin borcunu ödeme güçsüzlüğü belirlenir veya iflasına karar verilirse, ifa yükümlülüğü ortadan kalkar.\n\n \n\nIII. Geri alma hakkının süresi ve mirasçılara geçmesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "297",
    "text": "MADDE 297- Bağışlayan, geri alma sebebini öğrendiği günden başlayarak bir yıl içinde bağışlamayı geri alabilir.\n\nBağışlayan bir yıllık süre dolmadan ölürse, geri alma hakkı mirasçılarına geçer ve mirasçıları bu sürenin sona ermesine kadar bu hakkı kullanabilirler.\n\nBağışlayan, sağlığında geri alma sebebini öğrenememişse, mirasçıları, ölümünden başlayarak bir yıl içinde bağışlamayı geri alma hakkını kullanabilirler.\n\nBağışlanan, bağışlayanı kasten ve hukuka aykırı olarak öldürür veya onun geri alma hakkını kullanmasını engellerse, mirasçıları bağışlamayı geri alabilirler.\n\n \nIV. Bağışlayanın ölümü"
  },
  {
    "kanun": "tbk",
    "kanunName": "Türk Borçlar Kanunu",
    "madde": "298",
    "text": "MADDE 298- Aksi kararlaştırılmamışsa, dönemsel edimleri içeren bağışlama, bağışlayanın ölümüyle sona erer.\n\n \n\nDÖRDÜNCÜ BÖLÜM\nKira Sözleşmesi\n \nBİRİNCİ AYIRIM\nGenel Hükümler\nA. Tanımı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "299",
    "text": "MADDE 299- Kira sözleşmesi, kiraya verenin bir şeyin kullanılmasını veya kullanmayla birlikte ondan yararlanılmasını kiracıya bırakmayı, kiracının da buna karşılık kararlaştırılan kira bedelini ödemeyi üstlendiği sözleşmedir.\n\n \n\nB. Kira süresi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "300",
    "text": "MADDE 300- Kira sözleşmesi, belirli ve belirli olmayan bir süre için yapılabilir.\n\nKararlaştırılan sürenin geçmesiyle herhangi bir bildirim olmaksızın sona erecek kira sözleşmesi belirli sürelidir; diğer kira sözleşmeleri belirli olmayan bir süre için yapılmış sayılır.\n\n\n\nC. Kiraya verenin borçları\nI. Teslim borcu"
  },
  {
    "kanun": "tbk",
    "kanunName": "Türk Borçlar Kanunu",
    "madde": "301",
    "text": "MADDE 301- Kiraya veren, kiralananı kararlaştırılan tarihte, sözleşmede amaçlanan kullanıma elverişli bir durumda teslim etmek ve sözleşme süresince bu durumda bulundurmakla yükümlüdür. Bu hüküm, konut ve çatılı işyeri kiralarında kiracı aleyhine değiştirilemez; diğer kira sözleşmelerinde ise, kiracı aleyhine genel işlem koşulları yoluyla bu hükme aykırı düzenleme yapılamaz.\n\n \n\nII. Vergi ve benzeri yükümlülüklere katlanma borcu"
  },
  {
    "kanun": "tbk",
    "kanunName": "Türk Borçlar Kanunu",
    "madde": "302",
    "text": "MADDE 302- Kiralananla ilgili zorunlu sigorta, vergi ve benzeri yükümlülüklere, aksi kararlaştırılmamış veya kanunda öngörülmemiş ise, kiraya veren katlanır.\n\n \n\nIII. Yan giderlere katlanma borcu"
  },
  {
    "kanun": "tbk",
    "kanunName": "Türk Borçlar Kanunu",
    "madde": "303",
    "text": "MADDE 303- Kiraya veren, kiralananın kullanımıyla ilgili olmak üzere, kendisi veya üçüncü kişi tarafından yapılan yan giderlere katlanmakla yükümlüdür.\n\n \n\nIV. Kiraya verenin kiralananın ayıplarından sorumluluğu\n1. Kiralananın teslim anındaki ayıplarından sorumluluk"
  },
  {
    "kanun": "tbk",
    "kanunName": "Türk Borçlar Kanunu",
    "madde": "304",
    "text": "MADDE 304- Kiralananın önemli ayıplarla teslimi hâlinde kiracı, borçlunun temerrüdüne veya kiraya verenin kiralananın sonradan ayıplı duruma gelmesinden doğan sorumluluğuna ilişkin hükümlere başvurabilir.\n\nKiralananın önemli olmayan ayıplarla tesliminde ise kiracı, kiralananda sonradan ortaya çıkan ayıplardan dolayı kiraya verenin sorumluluğuna ilişkin hükümlere başvurabilir.\n\n \n\n2. Kiralananın sonradan ayıplı hâle gelmesinden sorumluluk\na. Genel olarak"
  },
  {
    "kanun": "tbk",
    "kanunName": "Türk Borçlar Kanunu",
    "madde": "305",
    "text": "MADDE 305- Kiralanan sonradan ayıplı duruma gelirse kiracı, kiraya verenden ayıpların giderilmesini veya kira bedelinden ayıpla orantılı bir indirim yapılmasını ya da zararının giderilmesini isteyebilir. Ancak, zararın giderilmesi istemi diğer seçimlik hakların kullanılmasını önlemez.\n\nÖnemli ayıp durumunda kiracının sözleşmeyi fesih hakkı saklıdır.\n\n \nb. Ayıbın giderilmesini isteme ve fesih"
  },
  {
    "kanun": "tbk",
    "kanunName": "Türk Borçlar Kanunu",
    "madde": "306",
    "text": "MADDE 306- Kiracı, kiraya verenden kiralanandaki ayıbın uygun bir sürede giderilmesini isteyebilir; bu sürede ayıp giderilmezse kiracı, ayıbı kiraya veren hesabına gidertebilir ve bundan doğan alacağını kira bedelinden indirebilir veya kiralananın ayıpsız bir benzeri ile değiştirilmesini isteyebilir.\n\nAyıbın, kiralananın öngörülen kullanıma elverişliliğini ortadan kaldırması ya da önemli ölçüde engellemesi ve verilen sürede giderilmemesi hâlinde kiracı, sözleşmeyi feshedebilir.\n\nKiraya veren, kiralanandaki ayıbı gidermek yerine, uygun bir süre içinde ayıpsız benzeriyle değiştirebilir.\n\nKiraya veren, kiracıya aynı malın ayıpsız bir benzerini hemen vererek ve uğradığı zararın tamamını gidererek, onun seçimlik haklarını kullanmasını önleyebilir.\n\n \n\nc. Kira bedelinin indirilmesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "307",
    "text": "MADDE 307- Kiracı, kiralananın kullanımını etkileyen ayıpların varlığı hâlinde, bu ayıpların kiraya veren tarafından öğrenilmesinden ayıbın giderilmesine kadar geçen süre için, kira bedelinden ayıpla orantılı bir indirim yapılmasını isteyebilir.\n\n \n\nd. Zararın giderimi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "308",
    "text": "MADDE 308- Kiraya veren, kusuru olmadığını ispat etmedikçe, kiralananın ayıplı olmasından doğan zararları kiracıya ödemekle yükümlüdür.\n\n \n\nV. Üçüncü kişinin ileri sürdüğü haklar sebebiyle sorumluluk\n1. Zapttan sorumluluk"
  },
  {
    "kanun": "tbk",
    "kanunName": "Türk Borçlar Kanunu",
    "madde": "309",
    "text": "MADDE 309- Bir üçüncü kişinin kiralananda kiracının hakkıyla bağdaşmayan bir hak ileri sürmesi durumunda kiraya veren, kiracının bildirimi üzerine davayı üstlenmek ve kiracının uğradığı her türlü zararı gidermekle yükümlüdür.\n\n \n\n2. Üçüncü kişinin sözleşmenin kurulmasından sonra üstün hak sahibi olması\na. Kiralananın el değiştirmesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "310",
    "text": "MADDE 310- Sözleşmenin kurulmasından sonra kiralanan herhangi bir sebeple el değiştirirse, yeni malik kira sözleşmesinin tarafı olur.\n\nKamulaştırmaya ilişkin hükümler saklıdır.\n\n \n\nb. Üçüncü kişinin sınırlı ayni hak sahibi olması"
  },
  {
    "kanun": "tbk",
    "kanunName": "Türk Borçlar Kanunu",
    "madde": "311",
    "text": "MADDE 311- Sözleşmenin kurulmasından sonra üçüncü bir kişi, kiralanan üzerinde kiracının hakkını etkileyen bir ayni hak sahibi olursa, kiralananın el değiştirmesiyle ilgili hükümler kıyas yoluyla uygulanır.\n\n \n\nc. Tapu siciline şerh"
  },
  {
    "kanun": "tbk",
    "kanunName": "Türk Borçlar Kanunu",
    "madde": "312",
    "text": "MADDE 312- Taşınmaz kiralarında, sözleşmeyle kiracının kiracılık hakkının tapu siciline şerhi kararlaştırılabilir.\n\n \n\nD. Kiracının borçları\nI. Kira bedelini ödeme borcu\n1. Genel olarak"
  },
  {
    "kanun": "tbk",
    "kanunName": "Türk Borçlar Kanunu",
    "madde": "313",
    "text": "MADDE 313- Kiracı, kira bedelini ödemekle yükümlüdür.\n\n\n\n2. İfa zamanı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "314",
    "text": "MADDE 314- Kiracı, aksine sözleşme ve yerel âdet olmadıkça, kira bedelini ve gerekiyorsa yan giderleri, her ayın sonunda ve en geç kira süresinin bitiminde ödemekle yükümlüdür.\n\n \n\n3. Kiracının temerrüdü"
  },
  {
    "kanun": "tbk",
    "kanunName": "Türk Borçlar Kanunu",
    "madde": "315",
    "text": "MADDE 315- Kiracı, kiralananın tesliminden sonra muaccel olan kira bedelini veya yan gideri ödeme borcunu ifa etmezse, kiraya veren kiracıya yazılı olarak bir süre verip, bu sürede de ifa etmeme durumunda, sözleşmeyi feshedeceğini bildirebilir.\n\nKiracıya verilecek süre en az on gün, konut ve çatılı işyeri kiralarında ise en az otuz gündür. Bu süre, kiracıya yazılı bildirimin yapıldığı tarihi izleyen günden itibaren işlemeye başlar.\n\n \n\nII. Özenle kullanma ve komşulara saygı gösterme borcu"
  },
  {
    "kanun": "tbk",
    "kanunName": "Türk Borçlar Kanunu",
    "madde": "316",
    "text": "MADDE 316- Kiracı, kiralananı, sözleşmeye uygun olarak özenle kullanmak ve kiralananın bulunduğu taşınmazda oturan kişiler ile komşulara gerekli saygıyı göstermekle yükümlüdür.\n\nKiracının bu yükümlülüğüne aykırı davranması durumunda kiraya veren, konut ve çatılı işyeri kirasında, en az otuz gün süre vererek, aykırılığın giderilmesi, aksi takdirde sözleşmeyi feshedeceği konusunda yazılı bir ihtarda bulunur. Diğer kira ilişkilerinde ise, kiraya veren, kiracıya önceden bir ihtarda bulunmaksızın, yazılı bir bildirimle sözleşmeyi hemen feshedebilir.\n\nKonut ve çatılı işyeri kirasında, kiracının kiralanana kasten ağır bir zarar vermesi, kiracıya verilecek sürenin yararsız olacağının anlaşılması veya kiracının bu yükümlülüğe aykırı davranışının kiraya veren veya aynı taşınmazda oturan kişiler ile komşular bakımından çekilmez olması durumlarında kiraya veren, yazılı bir bildirimle sözleşmeyi hemen feshedebilir.\n\n \n\nIII. Temizlik ve bakım giderlerini ödeme borcu"
  },
  {
    "kanun": "tbk",
    "kanunName": "Türk Borçlar Kanunu",
    "madde": "317",
    "text": "MADDE 317- Kiracı, kiralananın olağan kullanımı için gerekli temizlik ve bakım giderlerini ödemekle yükümlüdür. Bu konuda yerel âdete de bakılır.\n\n \n\nIV. Ayıpları kiraya verene bildirme borcu"
  },
  {
    "kanun": "tbk",
    "kanunName": "Türk Borçlar Kanunu",
    "madde": "318",
    "text": "MADDE 318- Kiracı, kendisinin gidermekle yükümlü olmadığı ayıpları kiraya verene gecikmeksizin bildirmekle yükümlüdür; aksi takdirde bundan doğan zarardan sorumludur.\n\n \n\nV. Ayıpların giderilmesine ve kiralananın gösterilmesine katlanma borcu"
  },
  {
    "kanun": "tbk",
    "kanunName": "Türk Borçlar Kanunu",
    "madde": "319",
    "text": "MADDE 319- Kiracı, kiralananın ayıplarının giderilmesine ya da zararların önlenmesine yönelik çalışmalara katlanmakla yükümlüdür.\n\nKiracı, bakım, satış ya da sonraki kiralama için zorunlu olduğu ölçüde, kiraya verenin ve onun belirlediği üçüncü kişinin kiralananı gezip görmesine izin vermekle yükümlüdür.\n\nKiraya veren, çalışmaları ve kiralananın gezilip görüleceğini uygun bir süre önce kiracıya bildirmek ve bunların yapıldığı sırada kiracının yararlarını göz önünde tutmak zorundadır.\n\nKiracının kira bedelinin indirilmesine ve zararının giderilmesine ilişkin hakları saklıdır.\n\n \n\nE. Özel durumlar\nI. Kiralananda yenilik ve değişiklik yapılması\n1. Kiraya veren tarafından"
  },
  {
    "kanun": "tbk",
    "kanunName": "Türk Borçlar Kanunu",
    "madde": "320",
    "text": "MADDE 320- Kiraya veren, kiralananda, kira sözleşmesinin feshini gerektirmeyen ve kiracıdan katlanması beklenebilecek olan yenilik ve değişiklikler yapabilir.\n\nBu yenilik ve değişikliklerin yapılması sırasında kiraya veren, kiracının menfaatlerini gözetmekle yükümlüdür. Kiracının, kira bedelinin indirilmesine ve zararının giderilmesine ilişkin hakları saklıdır.\n\n \n\n2. Kiracı tarafından"
  },
  {
    "kanun": "tbk",
    "kanunName": "Türk Borçlar Kanunu",
    "madde": "321",
    "text": "MADDE 321- Kiracı, kiraya verenin yazılı rızasıyla kiralananda yenilik ve değişiklikler yapabilir.\n\nYenilik ve değişikliklere rıza gösteren kiraya veren, yazılı olarak kararlaştırılmış olmadıkça, kiralananın eski durumuyla geri verilmesini isteyemez.\n\nKiracı, aksine yazılı bir anlaşma yoksa, kiraya verenin rızasıyla yaptığı yenilik ve değişiklikler sebebiyle kiralananda ortaya çıkan değer artışının karşılığını isteyemez.\n\n \n\nII. Alt kira ve kullanım hakkının devri"
  },
  {
    "kanun": "tbk",
    "kanunName": "Türk Borçlar Kanunu",
    "madde": "322",
    "text": "MADDE 322- Kiracı, kiraya verene zarar verecek bir değişikliğe yol açmamak koşuluyla, kiralananı tamamen veya kısmen başkasına kiraya verebileceği gibi, kullanım hakkını da başkasına devredebilir.\n\nKiracı, konut ve çatılı işyeri kiralarında, kiraya verenin yazılı rızası olmadıkça, kiralananı başkasına kiralayamayacağı gibi, kullanım hakkını da devredemez.\n\nAlt kiracı, kiralananı kiracıya tanınandan başka biçimde kullandığı takdirde kiracı, kiraya verene karşı sorumlu olur. Bu durumda kiraya veren, kiracısına karşı sahip olduğu hakları alt kiracıya veya kullanım hakkını devralana karşı da kullanabilir.\n\n \n\nIII. Kira ilişkisinin devri [2]"
  },
  {
    "kanun": "tbk",
    "kanunName": "Türk Borçlar Kanunu",
    "madde": "323",
    "text": "MADDE 323- Kiracı, kiraya verenin yazılı rızasını almadıkça, kira ilişkisini başkasına devredemez. Kiraya veren, işyeri kiralarında haklı sebep olmadıkça bu rızayı vermekten kaçınamaz.\n\nKiraya verenin yazılı rızasıyla kira ilişkisi kendisine devredilen kişi, kira sözleşmesinde kiracının yerine geçer ve devreden kiracı, kiraya verene karşı borçlarından kurtulur.\n\nİşyeri kiralarında devreden kiracı, kira sözleşmesinin bitimine kadar ve en fazla iki yıl süreyle devralanla birlikte müteselsilen sorumlu olur.\n\n \n\nIV. Kiralananın kullanılmaması\n1. Genel olarak"
  },
  {
    "kanun": "tbk",
    "kanunName": "Türk Borçlar Kanunu",
    "madde": "324",
    "text": "MADDE 324- Kullanıma elverişli bulundurulduğu sürece kiralanan, kiracının kendisinden kaynaklanan bir sebeple kullanılmasa veya sınırlı olarak kullanılsa bile kiracı, kira bedelini ödemekle yükümlüdür. Bu durumda, kiraya verenin yapmaktan kurtulduğu giderler kira bedelinden indirilir.\n\n \n\n2. Kiralananın sözleşmenin bitiminden önce geri verilmesi2"
  },
  {
    "kanun": "tbk",
    "kanunName": "Türk Borçlar Kanunu",
    "madde": "325",
    "text": "MADDE 325- Kiracı, sözleşme süresine veya fesih dönemine uymaksızın kiralananı geri verdiği takdirde, kira sözleşmesinden doğan borçları, kiralananın benzer koşullarla kiraya verilebileceği makul bir süre için devam eder. Kiracının bu sürenin geçmesinden önce kiraya verenden kabul etmesi beklenebilecek, ödeme gücüne sahip ve kira ilişkisini devralmaya hazır yeni bir kiracı bulması hâlinde, kiracının kira sözleşmesinden doğan borçları sona erer.\n\nKiraya veren, yapmaktan kurtulduğu giderler ile kiralananı başka biçimde kullanmakla elde ettiği veya elde etmekten kasten kaçındığı yararları kira bedelinden indirmekle yükümlüdür.\n\n \nV. Takastan feragat yasağı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "326",
    "text": "MADDE 326- Kiracı ve kiraya veren, kira sözleşmesinden doğan alacaklarını takas etme hakkından önceden feragat edemezler.\n\n \n\nF. Sözleşmenin sona ermesi\nI. Sürenin geçmesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "327",
    "text": "MADDE 327- Açık veya örtülü biçimde bir süre belirlenmişse, kira sözleşmesi bu sürenin sonunda kendiliğinden sona erer.\n\nTaraflar, bu durumda, açık bir anlaşma olmaksızın kira ilişkisini sürdürürlerse, kira sözleşmesi belirsiz süreli sözleşmeye dönüşür.\n\n \n\nII. Belirsiz süreli kira sözleşmelerinde fesih bildirimi\n1. Genel olarak"
  },
  {
    "kanun": "tbk",
    "kanunName": "Türk Borçlar Kanunu",
    "madde": "328",
    "text": "MADDE 328- Belirsiz süreli kira sözleşmelerinde taraflardan her biri, daha uzun bir fesih bildirim süresi veya başka bir fesih dönemi kararlaştırılmış olmadıkça, yasal fesih dönemlerine ve fesih bildirim sürelerine uyarak sözleşmeyi feshedebilir. Fesih dönemlerinin hesabında, kira sözleşmesinin başlangıç tarihi esas alınır.\n\nSözleşmede veya kanunda belirtilen fesih dönemine veya bildirim süresine uyulmamışsa, bildirim bir sonraki fesih dönemi için geçerli olur.\n\n \n\n2. Taşınmaz ve taşınır yapı kiralarında"
  },
  {
    "kanun": "tbk",
    "kanunName": "Türk Borçlar Kanunu",
    "madde": "329",
    "text": "MADDE 329- Taraflardan her biri, bir taşınmaza veya taşınır bir yapıya ilişkin kira sözleşmesini yerel âdette belirlenen kira döneminin sonu için veya böyle bir âdetin bulunmaması durumunda, altı aylık kira döneminin sonu için, üç aylık fesih bildirim süresine uyarak feshedebilir.\n\n \n\n3. Taşınır kiralarında"
  },
  {
    "kanun": "tbk",
    "kanunName": "Türk Borçlar Kanunu",
    "madde": "330",
    "text": "MADDE 330- Taraflardan her biri, bir taşınıra ilişkin kira sözleşmesini üç gün önceden yapılacak fesih bildirim süresine uyarak her zaman feshedebilir.\n\nKiraya verenin meslekî faaliyeti gereği kiraya verdiği ve kiracının da özel kullanımına yarayan taşınır bir malın kiracısı, kira sözleşmesini, üç aylık kira dönemi sonu için en az bir ay önceden yapacağı bir fesih bildirimiyle sona erdirebilir. Bu durumda kiraya verenin, zararının giderilmesini isteme hakkı yoktur.\n\n \n\nIII. Olağanüstü fesih\n1. Önemli sebepler2"
  },
  {
    "kanun": "tbk",
    "kanunName": "Türk Borçlar Kanunu",
    "madde": "331",
    "text": "MADDE 331- Taraflardan her biri, kira ilişkisinin devamını kendisi için çekilmez hâle getiren önemli sebeplerin varlığı durumunda, sözleşmeyi yasal fesih bildirim süresine uyarak her zaman feshedebilir.\n\nHâkim, durum ve koşulları göz önünde tutarak, olağanüstü fesih bildiriminin parasal sonuçlarını karara bağlar.\n\n \n\n2. Kiracının iflası"
  },
  {
    "kanun": "tbk",
    "kanunName": "Türk Borçlar Kanunu",
    "madde": "332",
    "text": "MADDE 332- Kiracı, kiralananın tesliminden sonra iflas ederse kiraya veren, işleyecek kira bedelleri için güvence verilmesini isteyebilir.\n\nKiraya veren, güvence verilmesi için kiracı ve iflas masasına yazılı olarak uygun bir süre verir. Bu süre içinde kendisine güvence verilmezse kiraya veren, sözleşmeyi herhangi bir fesih bildirim süresine uymaksızın hemen feshedebilir.\n\n \n3. Kiracının ölümü"
  },
  {
    "kanun": "tbk",
    "kanunName": "Türk Borçlar Kanunu",
    "madde": "333",
    "text": "MADDE 333- Kiracının ölmesi durumunda mirasçıları, yasal fesih bildirim süresine uyarak en yakın fesih dönemi sonu için sözleşmeyi feshedebilirler.\n\n \n\nG. Kiralananın geri verilmesi\nI. Genel olarak"
  },
  {
    "kanun": "tbk",
    "kanunName": "Türk Borçlar Kanunu",
    "madde": "334",
    "text": "MADDE 334- Kiracı kiralananı ne durumda teslim almışsa, kira sözleşmesinin bitiminde o durumda geri vermekle yükümlüdür. Ancak, kiracı sözleşmeye uygun kullanma dolayısıyla kiralananda meydana gelen eskimelerden ve bozulmalardan sorumlu değildir.\n\nKiracının, sözleşmenin sona ermesi hâlinde, sözleşmeye aykırı kullanmadan doğacak zararları giderme dışında, başkaca bir tazminat ödeyeceğini önceden taahhüt etmesine ilişkin anlaşmalar geçersizdir.\n\n \n\nII. Kiralananın gözden geçirilmesi ve kiracıya bildirme"
  },
  {
    "kanun": "tbk",
    "kanunName": "Türk Borçlar Kanunu",
    "madde": "335",
    "text": "MADDE 335- Kiraya veren, geri verme sırasında kiralananın durumunu gözden geçirmek ve kiracının sorumlu olduğu eksiklikleri ve ayıpları ona hemen yazılı olarak bildirmek zorundadır. Bu bildirim yapılmazsa, kiracı her türlü sorumluluktan kurtulur. Ancak, teslim alma sırasında olağan incelemeyle belirlenemeyecek olan eksikliklerin ve ayıpların varlığı hâlinde, kiracının sorumluluğu devam eder. Kiraya veren, bu tür eksiklikleri ve ayıpları belirlediğinde, kiracıya hemen yazılı olarak bildirmek zorundadır.\n\n \n\nH. Kiraya verenin hapis hakkı\nI. Konusu"
  },
  {
    "kanun": "tbk",
    "kanunName": "Türk Borçlar Kanunu",
    "madde": "336",
    "text": "MADDE 336- Taşınmaz kiralarında kiraya veren, işlemiş bir yıllık ve işlemekte olan altı aylık kira bedelinin güvencesi olmak üzere, kiralananda bulunan ve kiralananın döşenmesine veya kullanılmasına yarayan taşınırlar üzerinde hapis hakkına sahiptir.\n\nKiraya verenin hapis hakkı, alt kiracının asıl kiracıya olan kira borcunu aşmamak üzere, alt kiracının kiralanana getirdiği aynı nitelikteki taşınırları da kapsar.\n\nHapis hakkı, kiracının haczedilemeyen malları üzerinde kullanılamaz.\n\n \n\nII. Üçüncü kişilere ait olan eşya"
  },
  {
    "kanun": "tbk",
    "kanunName": "Türk Borçlar Kanunu",
    "madde": "337",
    "text": "MADDE 337- Üçüncü kişilerin, kiraya verenin kiracıya ait olmadığını bildiği veya bilmesi gerektiği eşya ile çalınmış, kaybolmuş veya başka bir biçimde malikinin elinden iradesi dışında çıkmış eşya üzerindeki hakları, kiraya verenin hapis hakkından önce gelir.\n\nKiraya veren, kiracı tarafından kiralanana getirilmiş olan taşınırların kiracının mülkiyetinde olmadığını kira sözleşmesi devam ederken öğrendiği hâlde, sözleşmeyi en yakın fesih döneminin sonu için feshetmezse, bu eşya üzerindeki hapis hakkını kaybeder.\n\n \n\nIII. Hakkın kullanılması"
  },
  {
    "kanun": "tbk",
    "kanunName": "Türk Borçlar Kanunu",
    "madde": "338",
    "text": "MADDE 338- Kiracı, taşınmak veya kiralananda bulunan taşınırları başka bir yere taşımak istediği takdirde, kiraya veren, alacağını güvence altına almasını sağlayacak miktardaki taşınırı, sulh hâkiminin veya icra müdürünün kararıyla alıkoyabilir.\n\nAlıkoyma kararının konusu olan eşya, gizlice veya zorla götürülürse, götürülmelerinden başlayarak on gün içinde kolluk gücünün yardımıyla kiralanana geri getirilir.\n\n \n\nİKİNCİ AYIRIM\n\nKonut ve Çatılı İşyeri Kiraları\n\nA. Uygulama alanı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "339",
    "text": "MADDE 339- Konut ve çatılı işyeri kiralarına ilişkin hükümler, bunlarla birlikte kullanımı kiracıya bırakılan eşya hakkında da uygulanır. Ancak bu hükümler, niteliği gereği geçici kullanıma özgülenmiş taşınmazların altı ay ve daha kısa süreyle kiralanmalarında uygulanmaz.\n\nKamu kurum ve kuruluşlarının, hangi usul ve esaslar içinde olursa olsun yaptıkları bütün kira sözleşmelerine de bu hükümler uygulanır.\n\n \n\nB. Bağlantılı sözleşme2"
  },
  {
    "kanun": "tbk",
    "kanunName": "Türk Borçlar Kanunu",
    "madde": "340",
    "text": "MADDE 340- Konut ve çatılı işyeri kiralarında sözleşmenin kurulması ya da sürdürülmesi, kiracının yararı olmaksızın, kiralananın kullanımıyla doğrudan ilişkisi olmayan bir borç altına girmesine bağlanmışsa, kirayla bağlantılı sözleşme geçersizdir.\n\n \n\nC. Kullanma giderleri"
  },
  {
    "kanun": "tbk",
    "kanunName": "Türk Borçlar Kanunu",
    "madde": "341",
    "text": "MADDE 341- Kiracı, konut ve çatılı işyeri kiralarında, sözleşmede aksi öngörülmemişse veya aksine yerel âdet yoksa, ısıtma, aydınlatma ve su gibi kullanma giderlerine katlanmakla yükümlüdür.\n\nGiderlere katlanan taraf, bu giderleri ispat edici belgelerin birer örneğini, istem üzerine diğer tarafa vermek zorundadır.\n\n \n\nD. Kiracının güvence vermesi2"
  },
  {
    "kanun": "tbk",
    "kanunName": "Türk Borçlar Kanunu",
    "madde": "342",
    "text": "MADDE 342- Konut ve çatılı işyeri kiralarında sözleşmeyle kiracıya güvence verme borcu getirilmişse, bu güvence üç aylık kira bedelini aşamaz.\n\nGüvence olarak para veya kıymetli evrak verilmesi kararlaştırılmışsa kiracı, kiraya verenin onayı olmaksızın çekilmemek üzere, parayı vadeli bir tasarruf hesabına yatırır, kıymetli evrakı ise bir bankaya depo eder. Banka, güvenceleri ancak iki tarafın rızasıyla veya icra takibinin kesinleşmesiyle ya da kesinleşmiş mahkeme kararına dayanarak geri verebilir.\n\nKiraya veren, kira sözleşmesinin sona ermesini izleyen üç ay içinde kiracıya karşı kira sözleşmesiyle ilgili bir dava açtığını veya icra ya da iflas yoluyla takibe giriştiğini bankaya yazılı olarak bildirmemişse banka, kiracının istemi üzerine güvenceyi geri vermekle yükümlüdür.\n\n \n\nE. Kira bedeli\nI. Genel olarak2"
  },
  {
    "kanun": "tbk",
    "kanunName": "Türk Borçlar Kanunu",
    "madde": "343",
    "text": "MADDE 343- Kira sözleşmelerinde kira bedelinin belirlenmesi dışında, kiracı aleyhine değişiklik yapılamaz.\n\n \n\nII. Belirlenmesi2[3][4]"
  },
  {
    "kanun": "tbk",
    "kanunName": "Türk Borçlar Kanunu",
    "madde": "344",
    "text": "MADDE 344 - Tarafların yenilenen kira dönemlerinde uygulanacak kira bedeline ilişkin anlaşmaları, bir önceki kira yılında tüketici fiyat endeksindeki oniki aylık ortalamalara göre değişim oranını geçmemek koşuluyla geçerlidir. Bu kural, bir yıldan daha uzun süreli kira sözleşmelerinde de uygulanır.\n\nTaraflarca bu konuda bir anlaşma yapılmamışsa, kira bedeli, bir önceki kira yılının tüketici fiyat endeksindeki oniki aylık ortalamalara göre değişim oranını geçmemek koşuluyla hâkim tarafından, kiralananın durumu göz önüne alınarak hakkaniyete göre belirlenir.\n\nTaraflarca bu konuda bir anlaşma yapılıp yapılmadığına bakılmaksızın, beş yıldan uzun süreli veya beş yıldan sonra yenilenen kira sözleşmelerinde ve bundan sonraki her beş yılın sonunda, yeni kira yılında uygulanacak kira bedeli, hâkim tarafından tüketici fiyat endeksindeki oniki aylık ortalamalara göre değişim oranı, kiralananın durumu ve emsal kira bedelleri göz önünde tutularak hakkaniyete uygun biçimde belirlenir. Her beş yıldan sonraki kira yılında bu biçimde belirlenen kira bedeli, önceki fıkralarda yer alan ilkelere göre değiştirilebilir.\n\nSözleşmede kira bedeli yabancı para olarak kararlaştırılmışsa 20/2/1930 tarihli ve 1567 sayılı Türk Parasının Kıymetini Koruma Hakkında Kanun hükümleri saklı kalmak şartıyla, beş yıl geçmedikçe kira bedelinde değişiklik yapılamaz. Ancak, bu Kanunun, “Aşırı ifa güçlüğü” başlıklı 138 inci maddesi hükmü saklıdır. Beş yıl geçtikten sonra kira bedelinin belirlenmesinde, yabancı paranın değerindeki değişiklikler de göz önünde tutularak üçüncü fıkra hükmü uygulanır.\n\n \n\nIII. Dava açma süresi ve kararın etkisi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "345",
    "text": "MADDE 345- Kira bedelinin belirlenmesine ilişkin dava her zaman açılabilir.\n\nAncak, bu dava, yeni dönemin başlangıcından en geç otuz gün önceki bir tarihte açıldığı ya da kiraya veren tarafından bu süre içinde kira bedelinin artırılacağına ilişkin olarak kiracıya yazılı bildirimde bulunulmuş olması koşuluyla, izleyen yeni kira dönemi sonuna kadar açıldığı takdirde, mahkemece belirlenecek kira bedeli, bu yeni kira döneminin başlangıcından itibaren kiracıyı bağlar.\n\nSözleşmede yeni kira döneminde kira bedelinin artırılacağına ilişkin bir hüküm varsa, yeni kira döneminin sonuna kadar açılacak davada mahkemece belirlenecek kira bedeli de, bu yeni dönemin başlangıcından itibaren geçerli olur.\n\n \n\nIV. Kiracı aleyhine düzenleme yasağı2"
  },
  {
    "kanun": "tbk",
    "kanunName": "Türk Borçlar Kanunu",
    "madde": "346",
    "text": "MADDE 346- Kiracıya, kira bedeli ve yan giderler dışında başka bir ödeme yükümlülüğü getirilemez. Özellikle, kira bedelinin zamanında ödenmemesi hâlinde ceza koşulu ödeneceğine veya sonraki kira bedellerinin muaccel olacağına ilişkin anlaşmalar geçersizdir.\n\n\n\nF. Konut ve çatılı işyeri kiralarında sözleşmenin sona ermesi\nI. Bildirim yoluyla\n1. Genel olarak"
  },
  {
    "kanun": "tbk",
    "kanunName": "Türk Borçlar Kanunu",
    "madde": "347",
    "text": "MADDE 347- Konut ve çatılı işyeri kiralarında kiracı, belirli süreli sözleşmelerin süresinin bitiminden en az onbeş gün önce bildirimde bulunmadıkça, sözleşme aynı koşullarla bir yıl için uzatılmış sayılır. Kiraya veren, sözleşme süresinin bitimine dayanarak sözleşmeyi sona erdiremez. Ancak, on yıllık uzama süresi sonunda kiraya veren, bu süreyi izleyen her uzama yılının bitiminden en az üç ay önce bildirimde bulunmak koşuluyla, herhangi bir sebep göstermeksizin sözleşmeye son verebilir.\n\nBelirsiz süreli kira sözleşmelerinde, kiracı her zaman, kiraya veren ise kiranın başlangıcından on yıl geçtikten sonra, genel hükümlere göre fesih bildirimiyle sözleşmeyi sona erdirebilirler.\n\nGenel hükümlere göre fesih hakkının kullanılabileceği durumlarda, kiraya veren veya kiracı sözleşmeyi sona erdirebilir.\n\n \n\n2. Bildirimin geçerliliği\n\na. Şekil"
  },
  {
    "kanun": "tbk",
    "kanunName": "Türk Borçlar Kanunu",
    "madde": "348",
    "text": "MADDE 348- Konut ve çatılı işyeri kiralarında fesih bildiriminin geçerliliği, yazılı şekilde yapılmasına bağlıdır.\n\n \n\nb. Aile konutu"
  },
  {
    "kanun": "tbk",
    "kanunName": "Türk Borçlar Kanunu",
    "madde": "349",
    "text": "MADDE 349- Aile konutu olarak kullanılmak üzere kiralanan taşınmazlarda kiracı, eşinin açık rızası olmadıkça kira sözleşmesini feshedemez.\n\nBu rızanın alınması mümkün olmazsa veya eş haklı sebep olmaksızın rızasını vermekten kaçınırsa kiracı, hâkimden bu konuda bir karar vermesini isteyebilir.\n\nKiracı olmayan eşin, kiraya verene bildirimde bulunarak kira sözleşmesinin tarafı sıfatını kazanması hâlinde kiraya veren, fesih bildirimi ile fesih ihtarına bağlı bir ödeme süresini kiracıya ve eşine ayrı ayrı bildirmek zorundadır.\n\n \n\nII. Dava yoluyla\n1. Kiraya verenden kaynaklanan sebeplerle\na. Gereksinim, yeniden inşa ve imar"
  },
  {
    "kanun": "tbk",
    "kanunName": "Türk Borçlar Kanunu",
    "madde": "350",
    "text": "MADDE 350- Kiraya veren, kira sözleşmesini;\n\n1. Kiralananı kendisi, eşi, altsoyu, üstsoyu veya kanun gereği bakmakla yükümlü olduğu diğer kişiler için konut ya da işyeri gereksinimi sebebiyle kullanma zorunluluğu varsa,\n\n2. Kiralananın yeniden inşası veya imarı amacıyla esaslı onarımı, genişletilmesi ya da değiştirilmesi gerekli ve bu işler sırasında kiralananın kullanımı imkânsız ise,\n\nbelirli süreli sözleşmelerde sürenin sonunda, belirsiz süreli sözleşmelerde kiraya ilişkin genel hükümlere göre fesih dönemine ve fesih bildirimi için öngörülen sürelere uyularak belirlenecek tarihten başlayarak bir ay içinde açacağı dava ile sona erdirebilir.\n\n\n\nb. Yeni malikin gereksinimi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "351",
    "text": "MADDE 351- Kiralananı sonradan edinen kişi, onu kendisi, eşi, altsoyu, üstsoyu veya kanun gereği bakmakla yükümlü olduğu diğer kişiler için konut veya işyeri gereksinimi sebebiyle kullanma zorunluluğu varsa, edinme tarihinden başlayarak bir ay içinde durumu kiracıya yazılı olarak bildirmek koşuluyla, kira sözleşmesini altı ay sonra açacağı bir davayla sona erdirebilir.\n\nKiralananı sonradan edinen kişi, dilerse gereksinim sebebiyle sözleşmeyi sona erdirme hakkını, sözleşme süresinin bitiminden başlayarak bir ay içinde açacağı dava yoluyla da kullanabilir.\n\n \n\n2. Kiracıdan kaynaklanan sebeplerle"
  },
  {
    "kanun": "tbk",
    "kanunName": "Türk Borçlar Kanunu",
    "madde": "352",
    "text": "MADDE 352- Kiracı, kiralananın teslim edilmesinden sonra, kiraya verene karşı, kiralananı belli bir tarihte boşaltmayı yazılı olarak üstlendiği hâlde boşaltmamışsa kiraya veren, kira sözleşmesini bu tarihten başlayarak bir ay içinde icraya başvurmak veya dava açmak suretiyle sona erdirebilir.\n\nKiracı, bir yıldan kısa süreli kira sözleşmelerinde kira süresi içinde; bir yıl ve daha uzun süreli kira sözleşmelerinde ise bir kira yılı veya bir kira yılını aşan süre içinde kira bedelini ödemediği için kendisine yazılı olarak iki haklı ihtarda bulunulmasına sebep olmuşsa kiraya veren, kira süresinin ve bir yıldan uzun süreli kiralarda ihtarların yapıldığı kira yılının bitiminden başlayarak bir ay içinde, dava yoluyla kira sözleşmesini sona erdirebilir.\n\nKiracının veya birlikte yaşadığı eşinin aynı ilçe veya belde belediye sınırları içinde oturmaya elverişli bir konutu bulunması durumunda kiraya veren, kira sözleşmesinin kurulması sırasında bunu bilmiyorsa, sözleşmenin bitiminden başlayarak bir ay içinde sözleşmeyi dava yoluyla sona erdirebilir.\n\n \n3. Dava süresinin uzaması"
  },
  {
    "kanun": "tbk",
    "kanunName": "Türk Borçlar Kanunu",
    "madde": "353",
    "text": "MADDE 353- Kiraya veren, en geç davanın açılması için öngörülen sürede dava açacağını kiracıya yazılı olarak bildirmişse, dava açma süresi bir kira yılı için uzamış sayılır.\n\n \n\n4. Dava sebeplerinin sınırlılığı2"
  },
  {
    "kanun": "tbk",
    "kanunName": "Türk Borçlar Kanunu",
    "madde": "354",
    "text": "MADDE 354- Dava yoluyla kira sözleşmesinin sona erdirilmesine ilişkin hükümler, kiracı aleyhine değiştirilemez.\n\n \n\n5. Yeniden kiralama yasağı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "355",
    "text": "MADDE 355- Kiraya veren, gereksinim amacıyla kiralananın boşaltılmasını sağladığında, haklı sebep olmaksızın, kiralananı üç yıl geçmedikçe eski kiracısından başkasına kiralayamaz.\n\nYeniden inşa ve imar amacıyla boşaltılması sağlanan taşınmazlar, eski hâli ile, haklı sebep olmaksızın üç yıl geçmedikçe başkasına kiralanamaz. Eski kiracının, yeniden inşa ve imarı gerçekleştirilen taşınmazları, yeni durumu ve yeni kira bedeli ile kiralama konusunda öncelik hakkı vardır. Bu hakkın, kiraya verenin yapacağı yazılı bildirimi izleyen bir ay içinde kullanılması gerekir; bu öncelik hakkı sona erdirilmedikçe, taşınmaz üç yıl geçmeden başkasına kiralanamaz.\n\nKiraya veren, bu hükümlere aykırı davrandığı takdirde, eski kiracısına son kira yılında ödenmiş olan bir yıllık kira bedelinden az olmamak üzere tazminat ödemekle yükümlüdür.\n\n \n\n6. Kiracının ölümünde sözleşmenin sürdürülmesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "356",
    "text": "MADDE 356- Ölen kiracının ortakları veya bu ortakların aynı meslek ve sanatı yürüten mirasçıları ve ölen kiracı ile birlikte aynı konutta oturanlar, sözleşmeye ve kanun hükümlerine uydukları sürece, taraf olarak kira sözleşmesini sürdürebilirler.\n\n \nÜÇÜNCÜ AYIRIM\nÜrün Kirası\nA. Tanımı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "357",
    "text": "MADDE 357- Ürün kirası kiraya verenin, kiracıya, ürün veren bir şeyin veya hakkın kullanılmasını ve ürünlerin devşirilmesini bedel karşılığında bırakmayı üstlendiği sözleşmedir.\n\nÜrüne katılmalı kira, kira bedelinin devşirilecek ürünün belli bir oranı olarak kararlaştırıldığı ürün kirasıdır. Bu oran sözleşmeyle kararlaştırılmamışsa, yerel âdete göre belirlenir.\n\n \n\nB. Genel hükümlerin uygulanması"
  },
  {
    "kanun": "tbk",
    "kanunName": "Türk Borçlar Kanunu",
    "madde": "358",
    "text": "MADDE 358- Bu ayırımda ürün kirasına ilişkin özel hüküm bulunmadıkça, kira sözleşmesine ilişkin genel hükümler uygulanır.\n\n \n\nC. Tutanak düzenleme"
  },
  {
    "kanun": "tbk",
    "kanunName": "Türk Borçlar Kanunu",
    "madde": "359",
    "text": "MADDE 359- Kira sözleşmesi, araç ve gereçleri, hayvanları, devredilen eşyayı veya stoklanmış malları da içeriyorsa taraflar, bunların değerlerini birlikte takdir ederek iki nüsha düzenleyecekleri tutanağa geçirip imzalayarak, birbirlerine vermekle yükümlüdürler.\n\n \nD. Kiraya verenin borçları\nI. Teslim borcu"
  },
  {
    "kanun": "tbk",
    "kanunName": "Türk Borçlar Kanunu",
    "madde": "360",
    "text": "MADDE 360- Kiraya veren, birlikte kiralanmış taşınır şeyler varsa bunlar da içinde olmak üzere, kiralananı, sözleşmenin amacına uygun biçimde kullanılmaya ve işletilmeye elverişli bir durumda kiracıya teslim etmek ve sözleşme süresince bu durumda bulundurmakla yükümlüdür.\n\n\n\nII. Esaslı onarımlar"
  },
  {
    "kanun": "tbk",
    "kanunName": "Türk Borçlar Kanunu",
    "madde": "361",
    "text": "MADDE 361- Kiraya veren, kira süresi içinde yapılması zorunlu olan esaslı onarımları, kiracı tarafından bildirilir bildirilmez, gideri kendisine ait olmak üzere yapmakla yükümlüdür.\n\n \n\nE. Kiracının borçları\nI. Kira bedelini ve yan giderleri ödeme borcu\n1. Genel olarak"
  },
  {
    "kanun": "tbk",
    "kanunName": "Türk Borçlar Kanunu",
    "madde": "362",
    "text": "MADDE 362- Kiracı, sözleşmede aksine bir hüküm veya yerel âdet olmadıkça, kira bedelini ve yan giderleri her kira yılının ve en geç kira süresinin sonunda ödemekle yükümlüdür.\n\nKiracı, kiralananın tesliminden sonra vadesi gelmiş kira bedelini veya yan giderleri ödemezse kiraya veren, kiracıya yazılı olarak en az altmış günlük bir önel verip, bu önel içinde ödememesi durumunda sözleşmeyi feshedeceğini bildirebilir.\n\n \n\n2. Olağanüstü durumlarda kira bedelinden indirim"
  },
  {
    "kanun": "tbk",
    "kanunName": "Türk Borçlar Kanunu",
    "madde": "363",
    "text": "MADDE 363- Tarımsal bir taşınmazın her zamanki verimi, olağanüstü felaket veya doğal olaylar yüzünden önemli ölçüde azalırsa kiracı, kira bedelinden orantılı bir miktarın indirilmesini isteyebilir.\n\nBu haktan başlangıçta feragat, ancak kira bedelinin belirlenmesi sırasında bu gibi durumların meydana gelmesi olasılığı göz önünde tutulmuş veya doğan zarar bir sigorta ile karşılanmış ise, geçerli olur.\n\n \n\nII. Kiralananı kullanma ve işletme borcu"
  },
  {
    "kanun": "tbk",
    "kanunName": "Türk Borçlar Kanunu",
    "madde": "364",
    "text": "MADDE 364- Kiracı, kiralananı özgülendiği amaca uygun ve iyi bir biçimde işletmekle, özellikle ürün vermeye elverişli bir durumda bulundurmakla yükümlüdür.\n\nKiracı, kiraya verenin izni olmaksızın, kiralananın işletme usulünü, kira süresinin bitiminden sonra etkisi görülebilecek biçimde değiştiremez.\n\n \n\nIII. Bakım borcu"
  },
  {
    "kanun": "tbk",
    "kanunName": "Türk Borçlar Kanunu",
    "madde": "365",
    "text": "MADDE 365- Kiracı, kiralananın bakımını gereği gibi sağlamakla yükümlüdür.\n\nKiracı, yerel âdete uygun olarak küçük onarımları yapmak, bozulan veya kullanılmayla yok olan düşük değerli araç ve gereçlerin yerine yenilerini koymak zorundadır.\n\n \n\nF. Alt kira ve kullanım hakkını devir yasağı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "366",
    "text": "MADDE 366- Kiracı, kiraya verenin rızası olmaksızın kiralananı başkasına kiraya veremeyeceği gibi, kullanım ve işletme hakkını da başkasına devredemez. Ancak kiracı, kiralananda bulunan bazı yerleri, kiraya veren için zarar doğuracak bir değişikliği gerektirmemek koşuluyla kiraya verebilir.\n\nKiracının, başkasıyla yaptığı bu kira sözleşmelerine, alt kiraya ilişkin kurallar, kıyas yoluyla uygulanır.\n\n\n\nG. Sözleşmenin sona ermesi\nI. Sona erme sebepleri\n1. Sürenin geçmesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "367",
    "text": "MADDE 367- Belirli süreli kira sözleşmesi, sürenin bitiminde kendiliğinden sona erer.\n\nAncak, tarafların örtülü olarak sözleşmeyi sürdürmeleri hâlinde, aksi kararlaştırılmadıkça, kira sözleşmesi birer yıl için yenilenmiş sayılır.\n\nYenilenen kira sözleşmesi yasal bildirim süresine uyularak, her kira yılının sonu için feshedilebilir.\n\n \n\n2. Fesih bildirimi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "368",
    "text": "MADDE 368- Belirsiz süreli sözleşmede, fesih bildirim süresi sözleşme veya yerel âdetle belirlenmemişse, en az altı aylık bir bildirim süresine uyulmak koşuluyla, taraflardan her biri sözleşmeyi feshedebilir.\n\nAksine bir anlaşma yoksa, tarımsal taşınmazlara ilişkin ürün kiralarında yerel âdetçe uygulanan bahar veya güz mevsimleri için; diğer ürün kiralarında ise herhangi bir zaman için fesih bildirimi yapılabilir.\n\n \n\n3. Olağanüstü fesih\n\na. Önemli sebepler"
  },
  {
    "kanun": "tbk",
    "kanunName": "Türk Borçlar Kanunu",
    "madde": "369",
    "text": "MADDE 369- Taraflardan biri, kira ilişkisinin devamını kendisi için çekilmez hâle getiren önemli sebeplerin varlığı durumunda, sözleşmeyi yasal fesih bildirim süresine uyarak her zaman feshedebilir.\n\nHâkim, durum ve koşulları göz önünde tutarak, olağanüstü fesih bildiriminin parasal sonuçlarını karara bağlar.\n\n \n\nb. Kiracının iflası"
  },
  {
    "kanun": "tbk",
    "kanunName": "Türk Borçlar Kanunu",
    "madde": "370",
    "text": "MADDE 370- Kiracının iflası hâlinde sözleşme, iflasın açıldığı anda, kendiliğinden sona erer. Ancak, kiraya veren, işlemekte olan kira ve tutanağa geçirilen eşya için yeterli güvence verildiği takdirde, sözleşmeyi kira yılının sonuna kadar sürdürmekle yükümlüdür.\n\n \n\nc. Kiracının ölümü"
  },
  {
    "kanun": "tbk",
    "kanunName": "Türk Borçlar Kanunu",
    "madde": "371",
    "text": "MADDE 371- Kiracının ölümü hâlinde, onun mirasçıları ve kiraya veren, altı aylık yasal fesih bildirim sürelerine uymak koşuluyla, sözleşmeyi feshedebilirler.\n\n \n\nII. Sona ermenin sonuçları\n1. Geri verme"
  },
  {
    "kanun": "tbk",
    "kanunName": "Türk Borçlar Kanunu",
    "madde": "372",
    "text": "MADDE 372- Kira süresinin bitiminde kiracı, kiralananı, tutanağa geçirilmiş olan bütün eşyalarla birlikte ve bulundukları durumda geri vermekle yükümlüdür.\n\nKiracı, iyi işletilme durumunda kaçınılabilecek olan değer eksiklikleri için tazminat ödemekle yükümlüdür.\n\nKiracı, kiralanana göstermekle yükümlü olduğu özen çerçevesinde meydana gelen değer artışları için tazminat isteyemez.\n\n \n\n2. Tutanağa geçirilmiş eşya"
  },
  {
    "kanun": "tbk",
    "kanunName": "Türk Borçlar Kanunu",
    "madde": "373",
    "text": "MADDE 373- Kiralanan teslim edilirken tutanağa geçirilmiş olan eşyalara değer biçilmişse kiracı, kira sözleşmesi sona erince, bunları özdeş tür ve değerde olmak üzere geri vermekle veya değer eksikliklerini gidermekle yükümlüdür.\n\nKiracı, kiraya verenin kusurunu ya da mücbir sebebin varlığını ispat ederek geri vermekten veya tazminat ödemekten kurtulabilir.\n\nKiracı, kendisinin yaptığı masraflardan veya emeğinden doğan değer artışı için tazminat isteyebilir.\n\n \n\n3. Ürün ve yetişme giderleri"
  },
  {
    "kanun": "tbk",
    "kanunName": "Türk Borçlar Kanunu",
    "madde": "374",
    "text": "MADDE 374- Tarımsal bir taşınmazın kiracısı, kira sözleşmesinin sona erdiği anda henüz devşirilmemiş ürünler üzerinde bir hak ileri süremez.\n\nAncak kiracı, ürünün yetişmesi için yapmış olduğu tarım giderlerinin hâkim tarafından belirlenecek miktarını, kiraya verenden tazminat olarak isteyebilir ve bu tazminat işlemiş kiralardan indirilir.\n\n \n\n4. Saman, gübre ve benzerleri"
  },
  {
    "kanun": "tbk",
    "kanunName": "Türk Borçlar Kanunu",
    "madde": "375",
    "text": "MADDE 375- Kiralananı geri veren kiracı, düzenli bir işletmenin gerektirdiği oranda, son yılın samanlarını, hayvan yataklarını, kuru ot ve gübrelerini kiralananda bırakmakla yükümlüdür.\n\nKiracı, almış olduğundan daha fazlasını bırakıyorsa, bıraktığı fazlalık için tazminat isteme hakkına sahiptir; aldığından daha az bırakıyorsa, eksikleri tamamlamak veya değer eksikliğini gidermekle yükümlüdür.\n\n \n\nH. Hayvan kirası\nI. Konusu"
  },
  {
    "kanun": "tbk",
    "kanunName": "Türk Borçlar Kanunu",
    "madde": "376",
    "text": "MADDE 376- Tarımsal bir taşınmazın kirasıyla bağlantılı olmayan geviş getirici hayvanların kirasında, aksine anlaşma veya yerel âdet yoksa, kiralanan hayvanların kira süresi içindeki bütün ürünleri kiracının olur.\n\nKiracı, kiralanan hayvanları beslemek, onlara iyi bakmak ve kiraya verene para veya hayvanlardan elde ettiği ürünün belli bir payını ödemekle yükümlüdür.\n\n \n\nII. Sorumluluk"
  },
  {
    "kanun": "tbk",
    "kanunName": "Türk Borçlar Kanunu",
    "madde": "377",
    "text": "MADDE 377- Aksine anlaşma veya yerel âdet yoksa kiracı, kiralanan hayvanların uğradığı bir zarardan, bu zararın, korumada dikkat ve özen gösterildiği hâlde meydana gelmiş olduğunu ispat etmedikçe sorumludur.\n\nKiracı, kendi kusuruyla sebebiyet vermediği olağanüstü koruma giderleri için kiraya verenden tazminat isteyebilir.\n\nKiracı, önemli kazaları ya da hastalıkları gecikmeksizin kiraya verene bildirmekle yükümlüdür.\n\n \n\nIII. Fesih"
  },
  {
    "kanun": "tbk",
    "kanunName": "Türk Borçlar Kanunu",
    "madde": "378",
    "text": "MADDE 378- Aksine anlaşma veya yerel âdet yoksa, belirsiz bir süre için yapılan sözleşmeyi, taraflardan her biri, dilediği zaman feshedebilir.\n\nAncak, fesih dürüstlük kurallarına aykırı ve uygun olmayan bir zamanda yapılamaz.\n\n \n\nBEŞİNCİ BÖLÜM\n\nÖdünç Sözleşmeleri\n\n \n\nBİRİNCİ AYIRIM\n\nKullanım Ödüncü\n\nA. Tanımı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "379",
    "text": "MADDE 379- Kullanım ödüncü sözleşmesi, ödünç verenin bir şeyin karşılıksız olarak kullanılmasını ödünç alana bırakmayı ve ödünç alanın da o şeyi kullandıktan sonra geri vermeyi üstlendiği sözleşmedir.\n\n \nB. Hükümleri\nI. Ödünç alanın kullanım hakkı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "380",
    "text": "MADDE 380- Ödünç alan, ödünç konusunu ancak sözleşmede kararlaştırılan şekilde, sözleşmede hüküm yoksa niteliğine veya özgülendiği amaca göre kullanabilir.\n\nÖdünç alan, ödünç konusunu başkasına kullandıramaz.\n\nÖdünç alan, bu hükümlere aykırı davrandığı durumlarda, beklenmedik hâllerden doğan zararlardan da sorumludur. Ancak, bu hükümlere uymuş olsaydı bile zararın doğacağını ispat ederse sorumluluktan kurtulur.\n\n \n\nII. Bakım ve koruma giderleri"
  },
  {
    "kanun": "tbk",
    "kanunName": "Türk Borçlar Kanunu",
    "madde": "381",
    "text": "MADDE 381- Ödünç alan, ödünç konusunun olağan bakım ve koruma giderlerini karşılamakla yükümlüdür.\n\nÖdünç alan, ödünç verenin yararına yapmak zorunda kaldığı olağanüstü giderlerin ödenmesini isteyebilir.\n\n \n\nIII. Müteselsil sorumluluk"
  },
  {
    "kanun": "tbk",
    "kanunName": "Türk Borçlar Kanunu",
    "madde": "382",
    "text": "MADDE 382- Bir şeyi birlikte ödünç alanlar, ondan müteselsilen sorumlu olurlar.\n\n \n\nC. Sona ermesi\nI. Amacı belirlenmiş kullanmada"
  },
  {
    "kanun": "tbk",
    "kanunName": "Türk Borçlar Kanunu",
    "madde": "383",
    "text": "MADDE 383- Kullanma için belirli bir süre öngörülmemişse, ödünç alanın, ödünç konusunu sözleşme uyarınca kullanmış olmasıyla veya kullanabilecek kadar bir zaman geçmesiyle sözleşme sona erer.\n\nÖdünç alan, ödünç konusunu sözleşmeye aykırı olarak kullanır, onu bozar veya kullanmak için başka bir kimseye verirse ya da önceden bilinmeyen bir durum yüzünden ödünç verenin ivedi gereksinimi ortaya çıkarsa, ödünç veren o şeyi daha önce geri isteyebilir.\n\n \n\nII. Amacı belirlenmemiş kullanmada"
  },
  {
    "kanun": "tbk",
    "kanunName": "Türk Borçlar Kanunu",
    "madde": "384",
    "text": "MADDE 384- Ödünç konusu, kullanım süresi ve hangi amaçla kullanılacağı belirlenmeden verilmişse, ödünç veren onu dilediği zaman geri isteyebilir.\n\n \n\nIII. Ödünç alanın ölümü"
  },
  {
    "kanun": "tbk",
    "kanunName": "Türk Borçlar Kanunu",
    "madde": "385",
    "text": "MADDE 385- Kullanım ödüncü sözleşmesi, ödünç alanın ölmesiyle kendiliğinden sona erer.\n\n \n\nİKİNCİ AYIRIM\n\nTüketim Ödüncü\n\nA. Tanımı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "386",
    "text": "MADDE 386- Tüketim ödüncü sözleşmesi, ödünç verenin, bir miktar parayı ya da tüketilebilen bir şeyi ödünç alana devretmeyi, ödünç alanın da aynı nitelik ve miktarda şeyi geri vermeyi üstlendiği sözleşmedir.\n\n \n\nB. Hükümleri\nI. Faiz\n1. Genel olarak"
  },
  {
    "kanun": "tbk",
    "kanunName": "Türk Borçlar Kanunu",
    "madde": "387",
    "text": "MADDE 387- Ticari olmayan tüketim ödüncü sözleşmesinde, taraflarca kararlaştırılmış olmadıkça faiz istenemez.\n\nTicari tüketim ödüncü sözleşmesinde, taraflarca kararlaştırılmamış olsa bile faiz istenebilir.\n\n \n2. Faize ilişkin özel kurallar"
  },
  {
    "kanun": "tbk",
    "kanunName": "Türk Borçlar Kanunu",
    "madde": "388",
    "text": "MADDE 388- Tüketim ödüncü sözleşmesinde faiz oranı belirlenmemişse, kural olarak ödünç alma zamanında ve yerinde o tür ödünçlerde geçerli olan faiz oranı uygulanır.\n\nSözleşmede aksine bir hüküm yoksa, belirlenen faiz, yıllık olarak ödenir.\n\nFaizin anaparaya eklenerek birlikte yeniden faiz yürütülmesi kararlaştırılamaz.\n\n \n\nII. Zamanaşımı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "389",
    "text": "MADDE 389- Ödünç alanın, ödünç konusunun teslimine ve ödünç verenin de bu şeyin teslim alınmasına ilişkin istemleri, diğer tarafın bu konuda temerrüde düşmesinden başlayarak altı ayın geçmesiyle zamanaşımına uğrar.\n\n \n\nIII. Ödünç alanın ödeme güçsüzlüğü"
  },
  {
    "kanun": "tbk",
    "kanunName": "Türk Borçlar Kanunu",
    "madde": "390",
    "text": "MADDE 390- Ödünç alan, ödünç sözleşmesinin kurulmasından sonra ödeme güçsüzlüğüne düşerse ödünç veren, ödünç konusunun tesliminden kaçınabilir.\n\nÖdünç veren, ödünç alanın sözleşmenin kurulmasından önce ödeme güçsüzlüğüne düşmüş olduğunu daha sonra öğrenmişse, aynı hakka sahiptir.\n\n \n\nC. Para yerine verilen şeyler"
  },
  {
    "kanun": "tbk",
    "kanunName": "Türk Borçlar Kanunu",
    "madde": "391",
    "text": "MADDE 391- Ödünç alana, sözleşmede kararlaştırılan para yerine, kıymetli evrak veya ticari mallar verilirse, borcun tutarı, bunların teslim zamanı ve yerindeki borsa ya da piyasa değeri üzerinden hesaplanır; aksine yapılan sözleşme geçersizdir.\n\n \n\nD. Geri verme zamanı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "392",
    "text": "MADDE 392- Ödüncün geri verilmesi konusunda belirli bir gün ya da bildirim süresi veya borcun geri istendiği anda muaccel olacağı kararlaştırılmamışsa ödünç alan, ilk istemden başlayarak altı hafta geçmedikçe ödüncü geri vermekle yükümlü değildir.\n\n \n\nALTINCI BÖLÜM\n\nHizmet Sözleşmeleri\n\n \n\nBİRİNCİ AYIRIM\n\nGenel Hizmet Sözleşmesi\n\nA. Tanımı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "393",
    "text": "MADDE 393- Hizmet sözleşmesi, işçinin işverene bağımlı olarak belirli veya belirli olmayan süreyle işgörmeyi ve işverenin de ona zamana veya yapılan işe göre ücret ödemeyi üstlendiği sözleşmedir.\n\nİşçinin işverene bir hizmeti kısmi süreli olarak düzenli biçimde yerine getirmeyi üstlendiği sözleşmeler de hizmet sözleşmesidir.\n\nGenel hizmet sözleşmesine ilişkin hükümler, kıyas yoluyla çıraklık sözleşmesine de uygulanır; özel kanun hükümleri saklıdır.\n\n \n\nB. Kurulması"
  },
  {
    "kanun": "tbk",
    "kanunName": "Türk Borçlar Kanunu",
    "madde": "394",
    "text": "MADDE 394- Hizmet sözleşmesi, kanunda aksine bir hüküm olmadıkça özel bir şekle bağlı değildir.\n\nBir kimse, durumun gereklerine göre ancak ücret karşılığında yapılabilecek bir işi belli bir zaman için görür ve bu iş de işveren tarafından kabul edilirse, aralarında hizmet sözleşmesi kurulmuş sayılır.\n\nGeçersizliği sonradan anlaşılan hizmet sözleşmesi, hizmet ilişkisi ortadan kaldırılıncaya kadar, geçerli bir hizmet sözleşmesinin bütün hüküm ve sonuçlarını doğurur.\n\n \n\nC. İşçinin borçları\nI. Bizzat çalışma borcu"
  },
  {
    "kanun": "tbk",
    "kanunName": "Türk Borçlar Kanunu",
    "madde": "395",
    "text": "MADDE 395- Sözleşmeden veya durumun gereğinden aksi anlaşılmadıkça, işçi yüklendiği işi bizzat yapmakla yükümlüdür.\n\n \n\nII. Özen ve sadakat borcu"
  },
  {
    "kanun": "tbk",
    "kanunName": "Türk Borçlar Kanunu",
    "madde": "396",
    "text": "MADDE 396- İşçi, yüklendiği işi özenle yapmak ve işverenin haklı menfaatinin korunmasında sadakatle davranmak zorundadır.\n\nİşçi, işverene ait makineleri, araç ve gereçleri, teknik sistemleri, tesisleri ve taşıtları usulüne uygun olarak kullanmak ve bunlarla birlikte işin görülmesi için kendisine teslim edilmiş olan malzemeye özen göstermekle yükümlüdür.\n\nİşçi, hizmet ilişkisi devam ettiği sürece, sadakat borcuna aykırı olarak bir ücret karşılığında üçüncü kişiye hizmette bulunamaz ve özellikle kendi işvereni ile rekabete girişemez.\n\nİşçi, iş gördüğü sırada öğrendiği, özellikle üretim ve iş sırları gibi bilgileri, hizmet ilişkisinin devamı süresince kendi yararına kullanamaz veya başkalarına açıklayamaz. İşverenin haklı menfaatinin korunması için gerekli olduğu ölçüde işçi, hizmet ilişkisinin sona ermesinden sonra da sır saklamakla yükümlüdür.\n\n \n\nIII. Teslim ve hesap verme borcu"
  },
  {
    "kanun": "tbk",
    "kanunName": "Türk Borçlar Kanunu",
    "madde": "397",
    "text": "MADDE 397- İşçi, üstlendiği işin görülmesi sırasında üçüncü kişiden işveren için aldığı şeyleri ve özellikle paraları derhâl ona teslim etmek ve bunlar hakkında hesap vermekle yükümlüdür.\n\nİşçi, hizmetin ifasından dolayı elde ettiği şeyleri de derhâl işverene teslim etmekle yükümlüdür.\n\n \n\nIV. Fazla çalışma borcu"
  },
  {
    "kanun": "tbk",
    "kanunName": "Türk Borçlar Kanunu",
    "madde": "398",
    "text": "MADDE 398- Fazla çalışma, ilgili kanunlarda belirlenen normal çalışma süresinin üzerinde ve işçinin rızasıyla yapılan çalışmadır. Ancak, normal süreden daha fazla çalışmayı gerektiren bir işin yerine getirilmesi zorunluluğu doğar, işçi bunu yapabilecek durumda bulunur ve aynı zamanda kaçınması da dürüstlük kurallarına aykırı olursa işçi, karşılığı verilmek koşuluyla, fazla çalışmayı yerine getirmekle yükümlüdür.\n\nÖzel kanunlardaki hükümler saklıdır.\n\n\n\nV. Düzenlemelere ve talimata uyma borcu"
  },
  {
    "kanun": "tbk",
    "kanunName": "Türk Borçlar Kanunu",
    "madde": "399",
    "text": "MADDE 399- İşveren, işin görülmesi ve işçilerin işyerindeki davranışlarıyla ilgili genel düzenlemeler yapabilir ve onlara özel talimat verebilir. İşçiler, bunlara dürüstlük kurallarının gerektirdiği ölçüde uymak zorundadırlar.\n\n \n\nVI. İşçinin sorumluluğu"
  },
  {
    "kanun": "tbk",
    "kanunName": "Türk Borçlar Kanunu",
    "madde": "400",
    "text": "MADDE 400- İşçi, işverene kusuruyla verdiği her türlü zarardan sorumludur.\n\nBu sorumluluğun belirlenmesinde; işin tehlikeli olup olmaması, uzmanlığı ve eğitimi gerektirip gerektirmemesi ile işçinin işveren tarafından bilinen veya bilinmesi gereken yetenek ve nitelikleri göz önünde tutulur.\n\n \nD. İşverenin borçları\nI. Ücret ödeme borcu\n1. Ücret\na. Genel olarak"
  },
  {
    "kanun": "tbk",
    "kanunName": "Türk Borçlar Kanunu",
    "madde": "401",
    "text": "MADDE 401- İşveren, işçiye sözleşmede veya toplu iş sözleşmesinde belirlenen; sözleşmede hüküm bulunmayan hâllerde ise, asgari ücretten az olmamak üzere emsal ücreti ödemekle yükümlüdür.\n\n \n\nb. Fazla çalışma ücreti"
  },
  {
    "kanun": "tbk",
    "kanunName": "Türk Borçlar Kanunu",
    "madde": "402",
    "text": "MADDE 402- İşveren, fazla çalışma için işçiye normal çalışma ücretini en az yüzde elli fazlasıyla ödemekle yükümlüdür.\n\nİşveren, işçinin rızasıyla fazla çalışma ücreti yerine, uygun bir zamanda fazla çalışmayla orantılı olarak izin verebilir.\n\n \n\nc. İşin sonucundan pay alma"
  },
  {
    "kanun": "tbk",
    "kanunName": "Türk Borçlar Kanunu",
    "madde": "403",
    "text": "MADDE 403- Sözleşmeyle işçiye ücretle birlikte üretilenden, cirodan veya kârdan belli bir pay verilmesi kararlaştırılmışsa, hesap dönemi sonunda bu pay, yasal hükümler veya genellikle kabul edilmiş ticari esaslar göz önünde tutularak belirlenir.\n\nİşçiye belli bir pay verilmesi kararlaştırılan hâllerde, payın hesaplanmasında uyuşulamazsa işveren, işçiye veya onun yerine, birlikte kararlaştırdıkları ya da hâkimin atadığı bilirkişiye bilgi vermek ve bilginin dayanağını oluşturan işletmeyle ilgili defter ve belgeleri incelemesine sunmak; kârdan bir pay verilmesi kararlaştırılmışsa, işveren işçiye, istemi üzerine ayrıca yıl sonu kâr zarar cetvelini vermek zorundadır.\n\n \n\nd. Aracılık ücreti"
  },
  {
    "kanun": "tbk",
    "kanunName": "Türk Borçlar Kanunu",
    "madde": "404",
    "text": "MADDE 404- İşçiye belli işlerde aracılık yapması karşılığında işverence bir ücret ödeneceği kararlaştırılmışsa, aracılık yapılan işlemin üçüncü kişi ile geçerli olarak kurulmasıyla işçinin istem hakkı doğar.\n\nBorçların kısım kısım ifa edileceği sözleşmeler ile sigorta sözleşmelerinde, her kısma ilişkin ücret isteminin bu kısma ilişkin borcun muaccel olmasıyla veya yerine getirilmesiyle doğacağı yazılı olarak kararlaştırılabilir.\n\nİşçinin aracılığı suretiyle işveren ile üçüncü kişi arasında kurulan sözleşme, işveren tarafından kusuru olmaksızın ifa edilmezse veya üçüncü kişi borçlarını yerine getirmezse, ücret istemine yönelik hak sona erer. Sadece kısmi ifa hâlinde, ücretten orantılı olarak indirim yapılır.\n\nSözleşmeyle işçiye, kendisine ödenecek aracılık ücretinin hesabını tutma yükümlülüğü getirilmemişse, işveren işçiye ücretin muaccel olduğu her dönem için, bu ücrete tabi işlemleri de içeren yazılı hesap vermekle yükümlüdür.\n\nHesabı gözden geçirme ihtiyacı ortaya çıkarsa işveren, işçiye veya onun yerine, birlikte kararlaştırdıkları ya da hâkimin atadığı bilirkişiye bilgi vermek ve bilginin dayanağını oluşturan işletmeyle ilgili defter ve belgeleri onun incelemesine sunmak zorundadır.\n\n \n\ne. İkramiye"
  },
  {
    "kanun": "tbk",
    "kanunName": "Türk Borçlar Kanunu",
    "madde": "405",
    "text": "MADDE 405- İşveren, bayram, yılbaşı ve doğum günü gibi belirli günler dolayısıyla işçilerine özel ikramiye verebilir. Ancak, işçilerin ikramiyeyi istem hakları bu konuda anlaşmanın veya çalışma şartının ya da işverenin tek taraflı taahhüdünün varlığı hâlinde doğar.\n\nHizmet sözleşmesi ikramiyenin verildiği dönemden önce sona ermişse, ikramiyenin çalıştığı süreye yansıyan bölümü ödenir.\n\n \n2. Ücretin ödenmesi\na. Ödeme süresi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "406",
    "text": "MADDE 406- Aksine âdet olmadıkça, işçiye ücreti her ayın sonunda ödenir. Ancak, hizmet sözleşmesi veya toplu iş sözleşmesiyle daha kısa ödeme süreleri belirlenebilir.\n\nDaha kısa bir ödeme süresi kararlaştırılmamışsa veya aksine âdet yoksa, aracılık ücreti her ayın sonunda ödenir. Ancak, işlemlerin yapılması altı aydan daha uzun bir süre gerektirdiği takdirde, aracılık ücreti asıl ücrete ek olarak kararlaştırılmışsa, yazılı anlaşmayla ödeme daha ileri bir tarihe bırakılabilir.\n\nAsıl ücrete ek olarak üretilenden pay verilmesi öngörülen hâllerde, ürün payı belirlenir belirlenmez, cirodan veya kârdan pay verilmesi kararlaştırılan hâllerde ise payın, hesap dönemini izleyen en geç üç ay içinde belirlenerek ödenmesi şarttır.\n\nİşveren, işçiye zorunlu ihtiyacının ortaya çıkması hâlinde ve hakkaniyet gereği ödeyebilecek durumda ise, hizmetiyle orantılı olarak avans vermekle yükümlüdür.\n\n \n\nb. Ücretin korunması"
  },
  {
    "kanun": "tbk",
    "kanunName": "Türk Borçlar Kanunu",
    "madde": "407",
    "text": "MADDE 407- Çalıştırılan işçilerin ücret, prim, ikramiye ve bu nitelikteki her çeşit istihkaktan o ay içinde ödenenlerin özel olarak açılan banka hesabına yatırılmak suretiyle ödenmesi hususunda; tabi olduğu vergi mükellefiyeti türü, işletme büyüklüğü, çalıştırdığı işçi sayısı, işyerinin bulunduğu il ve benzeri unsurları dikkate alarak iş sahiplerini zorunlu tutmaya, banka hesabına yatırılacak ücret, prim, ikramiye ve bu nitelikteki her çeşit istihkakın, brüt ya da kanuni kesintiler düşüldükten sonra kalan net miktar üzerinden olup olmayacağını belirlemeye Cumhurbaşkanlığı yetkilidir. Çalıştırdığı işçilerin ücret, prim, ikramiye ve bu nitelikteki her çeşit istihkakını özel olarak açılan banka hesapları vasıtasıyla ödeme zorunluluğuna tabî tutulan iş sahipleri, işçilerinin ücret, prim, ikramiye ve bu nitelikteki her çeşit istihkakını özel olarak açılan banka hesapları dışında ödeyemezler. Her ödeme döneminde, işçiye hesap pusulası verilir. İşçilerin ücret, prim, ikramiye ve bu nitelikteki her çeşit istihkaklarının özel olarak açılan banka hesabına yatırılmak suretiyle ödenmesine ilişkin diğer ûsul ve esaslar, anılan bakanlıklarca müştereken çıkarılacak yönetmelikle düzenlenir.[5]\n\nİşveren, işçiden olan alacağı ile ücret borcunu işçinin rızası olmadıkça takas edemez. Ancak, işçinin kasten sebebiyet verdiği yargı kararıyla sabit bir zarardan doğan alacaklar, ücretin haczedilebilir kısmı kadar takas edilebilir.\n\nÜcretin işveren lehine kullanılacağına ilişkin anlaşmalar geçersizdir.\n\n \n\n3. İşgörme ediminin ifasının engellenmesi hâlinde ücret\na. İşverenin temerrüdü hâlinde"
  },
  {
    "kanun": "tbk",
    "kanunName": "Türk Borçlar Kanunu",
    "madde": "408",
    "text": "MADDE 408- İşveren, işgörme ediminin yerine getirilmesini kusuruyla engellerse veya edimi kabulde temerrüde düşerse, işçiye ücretini ödemekle yükümlü olup, işçiden bu edimini daha sonra yerine getirmesini isteyemez. Ancak, işçinin bu engelleme sebebiyle yapmaktan kurtulduğu giderler ile başka bir iş yaparak kazandığı veya kazanmaktan bilerek kaçındığı yararlar ücretinden indirilir.\n\n \nb. İşçinin çalışmayı durdurması hâlinde"
  },
  {
    "kanun": "tbk",
    "kanunName": "Türk Borçlar Kanunu",
    "madde": "409",
    "text": "MADDE 409- Uzun süreli bir hizmet ilişkisinde işçi, hastalık, askerlik veya kanundan doğan çalışma ve benzeri sebeplerle kusuru olmaksızın, iş gördüğü süreye oranla kısa bir süre için işgörme edimini ifa edemezse işveren, başka bir yolla karşılanmadığı takdirde, o süre için işçiye hakkaniyete uygun bir ücret ödemekle yükümlüdür.\n\n \n\n4. Ücret alacağının haczi, devri ve rehnedilmesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "410",
    "text": "MADDE 410- İşçilerin ücretinin dörtte birinden fazlası haczedilemez, başkasına devredilemez ve rehnedilemez. Ancak, işçinin bakmakla yükümlü olduğu aile bireyleri için hâkim tarafından takdir edilecek miktar, bu orana dâhil değildir. Nafaka alacaklılarının hakları saklıdır.\n\nGelecekteki ücret alacaklarının devredilmesi veya rehnedilmesi geçersizdir.\n\n\n\n5. Parça başına veya götürü iş\na. İş verme"
  },
  {
    "kanun": "tbk",
    "kanunName": "Türk Borçlar Kanunu",
    "madde": "411",
    "text": "MADDE 411- İşçi, sözleşme gereğince yalnız bir işveren için sadece parça başına veya götürü iş yapmayı üstlenmişse işveren, ona yeterli iş vermekle yükümlüdür.\n\nİşveren, kendi kusuru olmaksızın sözleşmede öngörülen parça başına veya götürü iş sağlayamayacak durumda bulunduğu veya işletme koşulları geçici olarak gerektirdiği takdirde işçiye, ücreti zaman esasına göre öder. Bu durumda, zamana göre ödenecek ücret, anlaşmada veya hizmet ya da toplu iş sözleşmesinde belirlenmemişse işveren, işçiye parça başına veya götürü olarak daha önce aldığı ortalama ücrete eşdeğer bir ücret ödemekle yükümlüdür.\n\nParça başına veya götürü ya da zamana göre iş sağlayamayan işveren, en azından işgörme edimini kabulde temerrüt hükümleri uyarınca zamana göre işgörmede ödeyeceği ücreti ödemekle yükümlüdür.\n\n \n\nb. Birim ücreti"
  },
  {
    "kanun": "tbk",
    "kanunName": "Türk Borçlar Kanunu",
    "madde": "412",
    "text": "MADDE 412- İşçi, sözleşme gereğince parça başına veya götürü olarak çalışmayı üstlendiği takdirde işveren, her işin başlamasından önce ona ödenecek birim ücretini bildirmekle yükümlüdür.\n\nBu bildirimi yapmayan işveren, aynı veya benzer bir iş için belirlenmiş olan birim ücretini ödemekle yükümlüdür.\n\n \n\nII. İş araç ve malzemeleri"
  },
  {
    "kanun": "tbk",
    "kanunName": "Türk Borçlar Kanunu",
    "madde": "413",
    "text": "MADDE 413- Aksine anlaşma veya yerel âdet yoksa, işveren işçiye bu iş için gerekli araçları ve malzemeyi sağlamakla yükümlüdür.\n\nİşçi işverenle anlaşarak kendi araç veya malzemesini işin görülmesine özgülerse, aksi anlaşmada kararlaştırılmadıkça veya yerel âdet bulunmadıkça işveren, bunun için işçiye uygun bir karşılık ödemekle yükümlüdür.\n\n \n\nIII. Giderler\n1. Genel olarak"
  },
  {
    "kanun": "tbk",
    "kanunName": "Türk Borçlar Kanunu",
    "madde": "414",
    "text": "MADDE 414- İşveren, işin görülmesinin gerektirdiği her türlü harcama ile işçiyi işyeri dışında çalıştırdığı takdirde, geçimi için zorunlu olan harcamaları da ödemekle yükümlüdür.\n\nYazılı olarak yapılmış bir hizmet veya toplu iş sözleşmesinde, bizzat işçi tarafından karşılanması kararlaştırılan harcamaların, işçiye götürü biçimde günlük, haftalık veya aylık olarak ödenmesi öngörülebilir. Ancak bu ödeme, zorunlu harcamaları karşılayacak miktardan az olamaz.\n\nZorunlu harcamaların kısmen veya tamamen işçi tarafından bizzat karşılanmasına ilişkin anlaşmalar geçersizdir.\n\n\n\n2. Taşıma araçları"
  },
  {
    "kanun": "tbk",
    "kanunName": "Türk Borçlar Kanunu",
    "madde": "415",
    "text": "MADDE 415- İşçi, işin görülmesi için işverenle anlaşarak işverenin veya kendisinin sağladığı bir taşıma aracı kullanıyorsa, taşıtın işletilmesi ve bakımı için gerekli olağan giderler, hizmet için kullanıldığı ölçüde işverence karşılanır.\n\nİşçi işverenle anlaşarak, işin görülmesinde kendi motorlu aracını kullanıyorsa, işveren ayrıca bu araçla ilgili vergiyi, zorunlu mali sorumluluk sigortası primini ve aracın yıpranması karşılığında uygun bir tazminatı hizmet için kullanıldığı ölçüde işçiye ödemekle yükümlüdür.\n\nİşçi işverenle anlaşarak, hizmetin görülmesinde kendisine ait diğer taşıma araçlarını ve hayvanlarını kullanıyorsa işveren, bunların kullanma ve bakımı için gerekli olan olağan giderleri hizmet için kullanıldığı ölçüde karşılamakla yükümlüdür.\n\n \n\n3. Giderlerin ödenmesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "416",
    "text": "MADDE 416- İşçinin yapmış olduğu giderlerden doğan alacağı, daha kısa bir süre kararlaştırılmamışsa veya yerel âdet yoksa, her defasında ücretle birlikte ödenir.\n\nİşçi, sözleşmeden doğan borçlarını yerine getirmek için düzenli olarak masraf yapıyorsa, kendisine en az ayda bir olmak üzere belirli aralıklarla uygun bir avans verilir.\n\n \n\nIV. İşçinin kişiliğinin korunması\n1. Genel olarak"
  },
  {
    "kanun": "tbk",
    "kanunName": "Türk Borçlar Kanunu",
    "madde": "417",
    "text": "MADDE 417- İşveren, hizmet ilişkisinde işçinin kişiliğini korumak ve saygı göstermek ve işyerinde dürüstlük ilkelerine uygun bir düzeni sağlamakla, özellikle işçilerin psikolojik ve cinsel tacize uğramamaları ve bu tür tacizlere uğramış olanların daha fazla zarar görmemeleri için gerekli önlemleri almakla yükümlüdür.\n\nİşveren, işyerinde iş sağlığı ve güvenliğinin sağlanması için gerekli her türlü önlemi almak, araç ve gereçleri noksansız bulundurmak; işçiler de iş sağlığı ve güvenliği konusunda alınan her türlü önleme uymakla yükümlüdür.\n\nİşverenin yukarıdaki hükümler dâhil, kanuna ve sözleşmeye aykırı davranışı nedeniyle işçinin ölümü, vücut bütünlüğünün zedelenmesi veya kişilik haklarının ihlaline bağlı zararların tazmini, sözleşmeye aykırılıktan doğan sorumluluk hükümlerine tabidir.\n\n \n\n2. Ev düzeni içinde çalışmada"
  },
  {
    "kanun": "tbk",
    "kanunName": "Türk Borçlar Kanunu",
    "madde": "418",
    "text": "MADDE 418- İşçi işverenle birlikte ev düzeni içinde yaşıyorsa işveren, yeterli gıda ve uygun bir barınak sağlamakla yükümlüdür.\n\nİşçi, kusuru olmaksızın hastalık veya kaza gibi sebeplerle işgörme edimini yerine getiremezse işveren, sosyal sigortalar yardımlarından yararlanamayan, bir yıla kadar çalışmış işçinin bakımını ve tedavisini, iki hafta süreyle sağlamak zorundadır. İşçinin bir yılı aşan her hizmet yılı için söz konusu süre, dört haftayı aşmamak üzere ikişer gün artırılır.\n\nİşveren, işçinin gebeliğinde ve doğum yapması durumunda da aynı edimleri yerine getirmekle yükümlüdür.\n\n\n\n3. Kişisel verilerin kullanılmasında"
  },
  {
    "kanun": "tbk",
    "kanunName": "Türk Borçlar Kanunu",
    "madde": "419",
    "text": "MADDE 419- İşveren, işçiye ait kişisel verileri, ancak işçinin işe yatkınlığıyla ilgili veya hizmet sözleşmesinin ifası için zorunlu olduğu ölçüde kullanabilir.\n\nÖzel kanun hükümleri saklıdır.\n\n \nV. Ceza koşulu ve ibra"
  },
  {
    "kanun": "tbk",
    "kanunName": "Türk Borçlar Kanunu",
    "madde": "420",
    "text": "MADDE 420- Hizmet sözleşmelerine sadece işçi aleyhine konulan ceza koşulu geçersizdir.\n\nİşçinin işverenden alacağına ilişkin ibra sözleşmesinin yazılı olması, ibra tarihi itibarıyla sözleşmenin sona ermesinden başlayarak en az bir aylık sürenin geçmiş bulunması, ibra konusu alacağın türünün ve miktarının açıkça belirtilmesi, ödemenin hak tutarına nazaran noksansız ve banka aracılığıyla yapılması şarttır. Bu unsurları taşımayan ibra sözleşmeleri veya ibraname kesin olarak hükümsüzdür.\n\nHakkın gerçek tutarda ödendiğini ihtiva etmeyen ibra sözleşmeleri veya ibra beyanını muhtevi diğer ödeme belgeleri, içerdikleri miktarla sınırlı olarak makbuz hükmündedir. Bu hâlde dahi, ödemelerin banka aracılığıyla yapılmış olması zorunludur.\n\nİkinci ve üçüncü fıkra hükümleri, destekten yoksun kalanlar ile işçinin diğer yakınlarının isteyebilecekleri dâhil, hizmet sözleşmesinden doğan bütün tazminat alacaklarına da uygulanır.\n\n \n\nVI. Tatil ve izinler\n1. Hafta tatili ve iş arama izni"
  },
  {
    "kanun": "tbk",
    "kanunName": "Türk Borçlar Kanunu",
    "madde": "421",
    "text": "MADDE 421- İşveren, işçiye her hafta, kural olarak pazar günü veya durum ve koşullar buna imkân vermezse, bir tam çalışma günü tatil vermekle yükümlüdür.\n\nİşveren, belirsiz süreli hizmet sözleşmesinin feshi hâlinde, bildirim süresi içinde işçiye ücretinde bir kesinti olmaksızın, günde iki saat iş arama izni vermekle yükümlüdür.\n\nİzin saatlerinin ve günlerinin belirlenmesinde, işyerinin ve işçinin haklı menfaatleri göz önünde tutulur.\n\n \n\n2. Yıllık izin\na. Süresi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "422",
    "text": "MADDE 422- İşveren, en az bir yıl çalışmış olan işçilere yılda en az iki hafta ve onsekiz yaşından küçük işçiler ile elli yaşından büyük işçilere de en az üç hafta ücretli yıllık izin vermekle yükümlüdür.\n\n \n\nb. İndirimi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "423",
    "text": "MADDE 423- İşçi, bir hizmet yılı içinde kendi kusuruyla toplam bir aydan daha uzun bir süreyle hizmeti yerine getirmediği takdirde işveren, çalışılmayan her tam ay için, yıllık ücretli izin süresinden bir gün indirim yapabilir.\n\nİşçi, bir hizmet yılı içinde kendi kusuru olmaksızın hastalık, kaza, yasal bir yükümlülüğün veya kamu görevinin yerine getirilmesi gibi kişiliğine bağlı sebeplerle en çok üç ay süreyle işgörme edimini yerine getiremediği takdirde, işveren yıllık ücretli izin süresinden indirim yapamaz.\n\nİşveren, gebelik ve doğum yapma sebebiyle işgörme edimini en çok üç ay süreyle yerine getiremeyen kadın işçinin yıllık ücretli izin süresinden indirim yapamaz.\n\nHizmet veya toplu iş sözleşmeleriyle, işçinin aleyhine hüküm doğuracak şekilde, ikinci ve üçüncü fıkra hükümlerine aykırı düzenleme yapılamaz.\n\n \n\nc. Kullanılması"
  },
  {
    "kanun": "tbk",
    "kanunName": "Türk Borçlar Kanunu",
    "madde": "424",
    "text": "MADDE 424- Yıllık ücretli izinler, kural olarak aralıksız biçimde verilir; ancak tarafların anlaşmasıyla ikiye bölünerek de kullanılabilir.\n\nİşveren, yıllık ücretli izin tarihlerini, işyerinin veya ev düzeninin menfaatleriyle bağdaştığı ölçüde, işçinin isteklerini göz önünde tutarak belirler.\n\n \nd. Ücreti"
  },
  {
    "kanun": "tbk",
    "kanunName": "Türk Borçlar Kanunu",
    "madde": "425",
    "text": "MADDE 425- İşveren, yıllık ücretli iznini kullanan her işçiye, yıllık ücretli izin süresine ilişkin ücretini, ilgili işçinin izne başlamasından önce peşin olarak ödemek veya avans olarak vermekle yükümlüdür.\n\n İşçi, hizmet ilişkisi devam ettiği sürece, işverenden alacağı para ve başka menfaatler karşılığında yıllık ücretli izin hakkından feragat edemez.\n\nHizmet sözleşmesinin herhangi bir sebeple sona ermesi hâlinde, işçinin hak kazanıp da kullanamadığı yıllık izin sürelerine ait ücreti, sözleşmenin sona erdiği tarihteki ücreti üzerinden kendisine veya hak sahiplerine ödenir. Bu ücrete ilişkin zamanaşımı, hizmet sözleşmesinin sona erdiği tarihte işlemeye başlar.\n\n \n\nVII. Hizmet belgesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "426",
    "text": "MADDE 426- İşveren, işçinin isteği üzerine her zaman, işin türünü ve süresini içeren bir hizmet belgesi vermekle yükümlüdür.\n\nİşçinin açıkça istemde bulunması hâlinde, hizmet belgesinde onun işgörmedeki becerisi ile tutum ve davranışları da belirtilir.\n\nHizmet belgesinin zamanında verilmemesinden veya belgede doğru olmayan bilgiler bulunmasından zarar gören işçi veya işçiyi işe alan yeni işveren, eski işverenden tazminat isteyebilir.\n\n \n\nE. Sınaî ve fikrî mülkiyet hakkı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "427",
    "text": "MADDE 427- Hizmet buluşları üzerinde işçinin ve işverenin hakları, bunların kazanılması ile diğer sınaî ve fikrî mülkiyet hakları konusunda özel kanun hükümleri uygulanır.\n\n\n\nF. Hizmet ilişkisinin devri\nI. İşyerinin tamamının veya bir bölümünün devri\n\nMADDE 428 İşyerinin tamamı veya bir bölümü hukuki bir işlemle başkasına devredildiğinde, devir tarihinde işyerinde veya bir bölümünde mevcut olan hizmet sözleşmeleri, bütün hak ve borçları ile birlikte devralana geçer.\n\nİşçinin hizmet süresine bağlı hakları bakımından, onun devreden işveren yanında işe başladığı tarih esas alınır.\n\nYukarıdaki hükümlere göre devir hâlinde, devirden önce doğmuş olan ve devir tarihinde ödenmesi gereken borçlardan, devreden ve devralan işveren müteselsilen sorumludurlar. Ancak, devreden işverenin bu yükümlülüklerden doğan sorumluluğu, devir tarihinden itibaren iki yıl ile sınırlıdır.\n\n \n\nII. Sözleşmenin devri"
  },
  {
    "kanun": "tbk",
    "kanunName": "Türk Borçlar Kanunu",
    "madde": "429",
    "text": "MADDE 429- Hizmet sözleşmesi, ancak işçinin yazılı rızası alınmak suretiyle, sürekli olarak başka bir işverene devredilebilir.\n\nDevir işlemiyle, devralan, bütün hak ve borçları ile birlikte, hizmet sözleşmesinin işveren tarafı olur. Bu durumda, işçinin, hizmet süresine bağlı hakları bakımından, devreden işveren yanında işe başladığı tarih esas alınır.\n\n \n\nG. Sözleşmenin sona ermesi\nI. Belirli süreli sözleşmede"
  },
  {
    "kanun": "tbk",
    "kanunName": "Türk Borçlar Kanunu",
    "madde": "430",
    "text": "MADDE 430- Belirli süreli hizmet sözleşmesi, aksi kararlaştırılmadıkça, fesih bildiriminde bulunulmasına gerek olmaksızın, sürenin bitiminde kendiliğinden sona erer.\n\nBelirli süreli sözleşme, süresinin bitiminden sonra örtülü olarak sürdürülüyorsa, belirsiz süreli sözleşmeye dönüşür. Ancak, esaslı bir sebebin varlığı hâlinde, üst üste belirli süreli hizmet sözleşmesi kurulabilir.\n\nTaraflardan her biri, on yıldan uzun süreli hizmet sözleşmesini on yıl geçtikten sonra, altı aylık fesih bildirim süresine uyarak feshedebilir. Fesih, ancak bu süreyi izleyen aybaşında hüküm ifade eder.\n\nSözleşmenin fesih bildirimiyle sona ereceği kararlaştırılmış ve iki taraf da fesih bildiriminde bulunmamışsa, sözleşme belirsiz süreli sözleşmeye dönüşür.\n\n \n\nII. Belirsiz süreli sözleşmede\n1. Genel olarak fesih hakkı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "431",
    "text": "MADDE 431- Taraflardan her birinin, belirsiz süreli sözleşmeyi fesih sürelerine uyarak feshetme hakkı vardır.\n\n \n\n2. Fesih bildirim süresi\na. Genel olarak"
  },
  {
    "kanun": "tbk",
    "kanunName": "Türk Borçlar Kanunu",
    "madde": "432",
    "text": "MADDE 432- Belirsiz süreli hizmet sözleşmelerinin feshinden önce, durumun diğer tarafa bildirilmesi gerekir.\n\nHizmet sözleşmesi; bildirimin diğer tarafa ulaşmasından başlayarak, hizmet süresi bir yıla kadar sürmüş olan işçi için iki hafta sonra; bir yıldan beş yıla kadar sürmüş işçi için dört hafta ve beş yıldan fazla sürmüş işçi için altı hafta sonra sona erer.\n\nBu süreler kısaltılamaz; ancak sözleşmeyle artırılabilir.\n\nİşveren, fesih bildirim süresine ait ücreti peşin vermek suretiyle hizmet sözleşmesini feshedebilir.\n\nFesih bildirim sürelerinin, her iki taraf için de aynı olması zorunludur; sözleşmede farklı süreler öngörülmüşse, her iki tarafa da en uzun olan fesih bildirim süresi uygulanır.\n\nHizmet sözleşmesinin askıya alındığı hâllerde fesih bildirim süreleri işlemez.\n\n \n\nb. Deneme süresi içinde"
  },
  {
    "kanun": "tbk",
    "kanunName": "Türk Borçlar Kanunu",
    "madde": "433",
    "text": "MADDE 433- Taraflar, hizmet sözleşmesine iki ayı aşmamak koşuluyla deneme süresi koyabilirler. Deneme süresi konulmuşsa taraflar, bu süre içinde fesih süresine uymak zorunda olmaksızın, hizmet sözleşmesini tazminatsız feshedebilirler.\n\nİşçinin çalıştığı günler için ücret ve diğer hakları saklıdır.\n\n \n\nIII. Feshe karşı koruma"
  },
  {
    "kanun": "tbk",
    "kanunName": "Türk Borçlar Kanunu",
    "madde": "434",
    "text": "MADDE 434- Hizmet sözleşmesinin fesih hakkının kötüye kullanılarak sona erdirildiği durumlarda işveren, işçiye fesih bildirim süresine ait ücretin üç katı tutarında tazminat ödemekle yükümlüdür.\n\n \n\nIV. Derhâl fesih\n1. Koşulları\na. Haklı sebepler"
  },
  {
    "kanun": "tbk",
    "kanunName": "Türk Borçlar Kanunu",
    "madde": "435",
    "text": "MADDE 435- Taraflardan her biri, haklı sebeplerle sözleşmeyi derhâl feshedebilir. Sözleşmeyi fesheden taraf, fesih sebebini yazılı olarak bildirmek zorundadır.\n\nSözleşmeyi fesheden taraftan, dürüstlük kurallarına göre hizmet ilişkisini sürdürmesi beklenemeyen bütün durum ve koşullar, haklı sebep sayılır.\n\n \nb. İşverenin ödeme güçsüzlüğüne düşmesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "436",
    "text": "MADDE 436- İşverenin ödeme güçsüzlüğüne düşmesi hâlinde işçi, sözleşmeden doğan hakları uygun bir süre içinde işveren tarafından güvenceye bağlanmazsa, sözleşmeyi derhâl feshedebilir.\n\n \n\n2. Sonuçları\na. Haklı sebeple fesihte"
  },
  {
    "kanun": "tbk",
    "kanunName": "Türk Borçlar Kanunu",
    "madde": "437",
    "text": "MADDE 437- Haklı fesih sebepleri, taraflardan birinin sözleşmeye uymamasından doğmuşsa o taraf, sebep olduğu zararı, hizmet ilişkisine dayanan bütün haklar göz önünde tutularak, tamamen gidermekle yükümlüdür.\n\nDiğer durumlarda hâkim, bütün durum ve koşulları göz önünde tutarak haklı sebeple feshin maddi sonuçlarını serbestçe değerlendirir.\n\n \n\nb. Haklı sebebe dayanmayan fesihte"
  },
  {
    "kanun": "tbk",
    "kanunName": "Türk Borçlar Kanunu",
    "madde": "438",
    "text": "MADDE 438- İşveren, haklı sebep olmaksızın hizmet sözleşmesini derhâl feshederse işçi, belirsiz süreli sözleşmelerde, fesih bildirim süresine; belirli süreli sözleşmelerde ise, sözleşme süresine uyulmaması durumunda, bu sürelere uyulmuş olsaydı kazanabileceği miktarı, tazminat olarak isteyebilir.\n\nBelirli süreli hizmet sözleşmesinde işçinin hizmet sözleşmesinin sona ermesi yüzünden tasarruf ettiği miktar ile başka bir işten elde ettiği veya bilerek elde etmekten kaçındığı gelir, tazminattan indirilir.\n\nHâkim, bütün durum ve koşulları göz önünde tutarak, ayrıca miktarını serbestçe belirleyeceği bir tazminatın işçiye ödenmesine karar verebilir; ancak belirlenecek tazminat miktarı, işçinin altı aylık ücretinden fazla olamaz.\n\n \n\nc. İşçinin haksız olarak işe başlamaması veya işi bırakması"
  },
  {
    "kanun": "tbk",
    "kanunName": "Türk Borçlar Kanunu",
    "madde": "439",
    "text": "MADDE 439- İşçi, haklı sebep olmaksızın işe başlamadığı veya aniden işi bıraktığı takdirde işveren, aylık ücretin dörtte birine eşit bir tazminat isteme hakkına sahiptir. İşverenin, ayrıca ek zararlarının giderilmesini isteme hakkı da vardır.\n\nİşveren zarara uğramamışsa veya uğradığı zarar işçinin aylık ücretinin dörtte birinden az ise, hâkim tazminatı indirebilir.\n\nTazminat isteme hakkı takas yoluyla sona ermemişse işveren, işçinin işe başlamamasından veya işi bırakmasından başlayarak otuz gün içinde, dava veya takip yoluyla bu hakkını kullanmak zorundadır. Aksi takdirde, tazminat isteme hakkı düşer.\n\n \n\nV. İşçinin veya işverenin ölümü\n1. İşçinin ölümü"
  },
  {
    "kanun": "tbk",
    "kanunName": "Türk Borçlar Kanunu",
    "madde": "440",
    "text": "MADDE 440- Sözleşme, işçinin ölümüyle kendiliğinden sona erer. İşveren, işçinin sağ kalan eşine ve ergin olmayan çocuklarına, yoksa bakmakla yükümlü olduğu kişilere, ölüm gününden başlayarak bir aylık; hizmet ilişkisi beş yıldan uzun bir süre devam etmişse, iki aylık ücret tutarında bir ödeme yapmakla yükümlüdür.\n\n \n\n2. İşverenin ölümü"
  },
  {
    "kanun": "tbk",
    "kanunName": "Türk Borçlar Kanunu",
    "madde": "441",
    "text": "MADDE 441- İşverenin ölümü hâlinde, yerini mirasçıları alır. Bu durumda işyerinin tamamının veya bir bölümünün devri ile gerçekleşen hizmet ilişkisinin devrine ilişkin hükümler kıyas yoluyla uygulanır.\n\nHizmet sözleşmesi ağırlıklı olarak işverenin kişiliği dikkate alınmak suretiyle kurulmuşsa, onun ölümüyle kendiliğinden sona erer. Ancak, işçi sözleşmenin süresinden önce sona ermesi yüzünden uğradığı zarar için, mirasçılardan hakkaniyete uygun bir tazminat isteminde bulunabilir.\n\n\n\nVI. Sözleşmenin sona ermesinin sonuçları\n1. Borçların muaccel olması"
  },
  {
    "kanun": "tbk",
    "kanunName": "Türk Borçlar Kanunu",
    "madde": "442",
    "text": "MADDE 442- Sözleşmenin sona ermesiyle, sözleşmeden doğan bütün borçlar muaccel olur.\n\nMuacceliyet anı, işçinin aracılığı suretiyle kurulan hukuki ilişkilerde üçüncü kişinin üstlendiği borç, hizmet sözleşmesinin sona ermesinden sonra tamamen veya kısmen ifa edilecekse altı aya; dönemsel edimler içeren ilişkilerde bir yıla; sigorta sözleşmelerinde veya ifası altı aydan uzun bir süreye yayılmış olan işlerde ise iki yıla kadar, yazılı bir anlaşmayla ertelenebilir.\n\nÜretilenden pay verilmesi öngörülen hâllerde ürün payı belirlenir belirlenmez, cirodan veya kârdan pay verilmesi kararlaştırılan hâllerde ise pay, hesap dönemini izleyen en geç üç ay sonunda muaccel olur.\n\n \n\n2. Geri verme yükümlülüğü"
  },
  {
    "kanun": "tbk",
    "kanunName": "Türk Borçlar Kanunu",
    "madde": "443",
    "text": "MADDE 443- Sözleşmenin sona ermesi durumunda, taraflardan her biri, diğerinden veya üçüncü bir kişiden diğerinin hesabına, hizmetle ilişkili olarak almış olduğu şeyleri geri vermekle yükümlüdür.\n\nİşçi, özellikle motorlu taşıtları ve trafik izin belgelerini, alacaklarından fazla olduğu ölçüde ücret ve masraf avanslarını geri vermekle yükümlüdür.\n\nTarafların hapis hakları saklıdır.\n\n \n\nVII. Rekabet yasağı\n1. Koşulları"
  },
  {
    "kanun": "tbk",
    "kanunName": "Türk Borçlar Kanunu",
    "madde": "444",
    "text": "MADDE 444- Fiil ehliyetine sahip olan işçi, işverene karşı, sözleşmenin sona ermesinden sonra herhangi bir biçimde onunla rekabet etmekten, özellikle kendi hesabına rakip bir işletme açmaktan, başka bir rakip işletmede çalışmaktan veya bunların dışında, rakip işletmeyle başka türden bir menfaat ilişkisine girişmekten kaçınmayı yazılı olarak üstlenebilir.\n\nRekabet yasağı kaydı, ancak hizmet ilişkisi işçiye müşteri çevresi veya üretim sırları ya da işverenin yaptığı işler hakkında bilgi edinme imkânı sağlıyorsa ve aynı zamanda bu bilgilerin kullanılması, işverenin önemli bir zararına sebep olacak nitelikteyse geçerlidir.\n\n \n\n2. Sınırlandırılması"
  },
  {
    "kanun": "tbk",
    "kanunName": "Türk Borçlar Kanunu",
    "madde": "445",
    "text": "MADDE 445- Rekabet yasağı, işçinin ekonomik geleceğini hakkaniyete aykırı olarak tehlikeye düşürecek biçimde yer, zaman ve işlerin türü bakımından uygun olmayan sınırlamalar içeremez ve süresi, özel durum ve koşullar dışında iki yılı aşamaz.\n\nHâkim, aşırı nitelikteki rekabet yasağını, bütün durum ve koşulları serbestçe değerlendirmek ve işverenin üstlenmiş olabileceği karşı edimi de hakkaniyete uygun biçimde göz önünde tutmak suretiyle, kapsamı veya süresi bakımından sınırlayabilir.\n\n\n\n3. Aykırı davranışların sonuçları"
  },
  {
    "kanun": "tbk",
    "kanunName": "Türk Borçlar Kanunu",
    "madde": "446",
    "text": "MADDE 446- Rekabet yasağına aykırı davranan işçi, bunun sonucu olarak işverenin uğradığı bütün zararları gidermekle yükümlüdür.\n\nYasağa aykırı davranış bir ceza koşuluna bağlanmışsa ve sözleşmede aksine bir hüküm de yoksa, işçi öngörülen miktarı ödeyerek rekabet yasağına ilişkin borcundan kurtulabilir; ancak, işçi bu miktarı aşan zararı gidermek zorundadır.\n\nİşveren, ceza koşulu ve doğabilecek ek zararlarının ödenmesi dışında, sözleşmede yazılı olarak açıkça saklı tutması koşuluyla, kendisinin ihlal veya tehdit edilen menfaatlerinin önemi ile işçinin davranışı haklı gösteriyorsa, yasağa aykırı davranışa son verilmesini de isteyebilir.\n\n \n\n4. Sona ermesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "447",
    "text": "MADDE 447- Rekabet yasağı, işverenin bu yasağın sürdürülmesinde gerçek bir yararının olmadığı belirlenmişse sona erer.\n\nSözleşme, haklı bir sebep olmaksızın işveren tarafından veya işverene yüklenebilen bir nedenle işçi tarafından feshedilirse, rekabet yasağı sona erer.\n\n \n\nİKİNCİ AYIRIM\n\nPazarlamacılık Sözleşmesi\n\nA. Tanımı ve kurulması\nI. Tanımı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "448",
    "text": "MADDE 448- Pazarlamacılık sözleşmesi, pazarlamacının sürekli olarak, bir ticari işletme sahibi işveren hesabına ve işletmesinin dışında, her türlü işlemin yapılmasına aracılık etmeyi veya yazılı anlaşma varsa, bu anlaşmada belirtilen işlemleri yapmayı, işletme sahibi işverenin de buna karşılık ücret ödemeyi üstlendiği sözleşmedir.\n\n \n\nII. Kurulması"
  },
  {
    "kanun": "tbk",
    "kanunName": "Türk Borçlar Kanunu",
    "madde": "449",
    "text": "MADDE 449- Pazarlamacılık sözleşmesi, sözleşmenin süresini, sona ermesini, pazarlamacının yetkilerini, ücret ve masrafların nasıl ödeneceğini, taraflardan birinin yerleşim yeri yabancı ülkede ise uygulanacak hukukun ve yetkili mahkemenin hangisi olduğunu içerir.\n\nYukarıdaki fıkra uyarınca sözleşmede yer alması öngörülen hususlar taraflarca belirlenmemişse, kanun hükümleri ve alışılmış hizmet koşulları uygulanır.\n\n \n\nB. Pazarlamacının yükümlülük ve yetkileri\nI. Yükümlülükleri"
  },
  {
    "kanun": "tbk",
    "kanunName": "Türk Borçlar Kanunu",
    "madde": "450",
    "text": "MADDE 450- Pazarlamacı, talimata uymamasını zorunlu kılan haklı bir sebep olmadıkça, kendisine verilen talimata uygun olarak müşterileri ziyaret etmekle yükümlüdür; işverenin izni olmadıkça, kendisi veya üçüncü kişiler hesabına işlem yapamaz, aracılık edemez.\n\nPazarlamacı, işlem yapmaya yetkiliyse, talimatta öngörülen fiyatlara ve diğer işlem koşullarına uymak zorundadır; işveren razı olmadıkça, bunlarda değişiklik yapamaz.\n\nPazarlamacı, pazarlama faaliyetleri ile ilgili olarak düzenli biçimde ayrıntılı bilgi vermek, aldığı siparişleri işverene derhâl ulaştırmak ve müşteri çevresini ilgilendiren önemli olayları bildirmekle yükümlüdür.\n\n \n\nII. Garanti"
  },
  {
    "kanun": "tbk",
    "kanunName": "Türk Borçlar Kanunu",
    "madde": "451",
    "text": "MADDE 451- Pazarlamacının, müşterilerin ödememelerinden veya diğer yükümlülüklerini ifa etmemelerinden sorumlu olacağına ya da alacağın tahsili için yapılacak masrafları tamamen veya kısmen karşılayacağına ilişkin anlaşmalar, kesin olarak hükümsüzdür.\n\nPazarlamacı, kendi müşteri çevresiyle işlem yapıyorsa, müşterilerin borçlarını ifa etmemesi durumunda, işverenin her bir işlemde uğrayacağı zararın dörtte birini geçmemek üzere karşılamayı, uygun bir ek komisyon kararlaştırılması koşuluyla yazılı olarak üstlenebilir.\n\nSigorta sözleşmelerinde aracılık yapan pazarlamacılar, bir primin tamamının veya bir kısmının ödenmemesi sebebiyle, bunun tahsili için dava veya icra takibi yoluna başvurulması durumunda, bu amaçla yapılacak masrafların en çok yarısını karşılayacaklarını, yazılı olarak üstlenebilirler.\n\n \n\nIII. Yetkileri"
  },
  {
    "kanun": "tbk",
    "kanunName": "Türk Borçlar Kanunu",
    "madde": "452",
    "text": "MADDE 452- Aksine yazılı anlaşma olmadıkça pazarlamacı, sadece işlemlere aracılık etmeye yetkilidir.\n\nPazarlamacı, işlem yapmaya yetkili kılınmışsa yetkisi, bu işlerin icrası için gereken bütün olağan hukuki işlem ve fiilleri kapsar; özel yetki verilmedikçe müşterilerden tahsilat yapamaz ve ödeme günlerini değiştiremez.\n\n \n\nC. İşverenin özel yükümlülükleri\nI. Faaliyet alanı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "453",
    "text": "MADDE 453- Pazarlamacıya belirli bir pazarlama alanında veya belirli bir müşteri çevresinde faaliyette bulunma yetkisi verilmiş ve aksine yazılı anlaşma da yapılmamışsa işveren, başkalarına aynı alan veya çevrede faaliyette bulunma yetkisi veremez; ancak, kendisi üçüncü kişilerle işlem yapabilir.\n\nSözleşmenin pazarlama alanı veya müşteri çevresine ilişkin hükmünün değiştirilmesini gerektiren bir sebep varsa işveren, söz konusu hükmü, sözleşmede fesih bildirim süresi öngörülmüş olsa bile, bu süreye uymadan tek taraflı olarak değiştirebilir; ancak, bu durumda pazarlamacının tazminat ve hizmet sözleşmesini haklı sebeple sona erdirme hakkı saklıdır.\n\n \n\nII. Ücret\n1. Genel olarak"
  },
  {
    "kanun": "tbk",
    "kanunName": "Türk Borçlar Kanunu",
    "madde": "454",
    "text": "MADDE 454- İşveren, pazarlamacıya sadece belirli bir miktardan veya bu miktarla birlikte komisyondan oluşan bir ücret ödemekle yükümlüdür.\n\nÜcretin tamamının veya önemli kısmının komisyondan oluşacağına ilişkin yazılı anlaşma, kararlaştırılan komisyonun, pazarlamacının faaliyetinin uygun karşılığını oluşturması koşuluyla geçerlidir.\n\nDeneme süresi için ödenecek ücret, serbestçe kararlaştırılabilir. Ancak, deneme süresi iki ayı geçemez.\n\n \n\n2. Komisyon"
  },
  {
    "kanun": "tbk",
    "kanunName": "Türk Borçlar Kanunu",
    "madde": "455",
    "text": "MADDE 455- Pazarlamacı, belirli bir pazarlama alanı veya belirli bir müşteri çevresinde faaliyette bulunma yetkisi sadece kendisine verilmişse, kendisinin veya işverenin bu alan veya çevrede yaptığı bütün işlerde kararlaştırılmış ya da alışılmış olan komisyonun ödenmesini isteyebilir.\n\nBelirli bir pazarlama alanı veya belirli müşteri çevresinde faaliyette bulunma yetkisi pazarlamacıyla birlikte başkalarına da verilmişse pazarlamacıya, sadece kendisinin aracılık ettiği veya bizzat yaptığı işler için komisyon ödenir.\n\nKomisyonun muaccel olması anında, yapılan işin değeri henüz kesin olarak belirlenemiyorsa komisyon, önce alışılmış olan en az değeri üzerinden, geri kalanı ise, en geç işin yerine getirilmesinde ödenir.\n\n \n3. Pazarlama faaliyetinin engellenmesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "456",
    "text": "MADDE 456- Pazarlamacının pazarlama işlerini yürütmesi, kendi kusuru olmaksızın imkânsız hâle gelir ve sözleşme veya kanun gereği bu hâlde bile kendisine ücret ödenmesi gerekirse ücret, sabit ücrete ve komisyonun kaybı sebebiyle ödenebilecek uygun tazminata göre belirlenir. Ancak komisyon, ücretin beşte birinden az ise, komisyon kaybı sebebiyle tazminat ödenmeyeceği yazılı olarak kararlaştırılabilir.\n\nPazarlamacı, pazarlama işlerini kendi kusuru olmaksızın yürütme imkânını bulamamasına karşın ücretinin tamamını almışsa, işverenin istemi üzerine, kendisinin yapabileceği ve kendisinden beklenebilecek işleri onun işletmesinde yapmakla yükümlüdür.\n\n \n\nIII. Harcamalar"
  },
  {
    "kanun": "tbk",
    "kanunName": "Türk Borçlar Kanunu",
    "madde": "457",
    "text": "MADDE 457- Pazarlamacı, aynı zamanda birden fazla işveren hesabına faaliyette bulunuyorsa, aksi yazılı şekilde kararlaştırılmadıkça, her işveren, pazarlamacının harcamalarına eşit olarak katılmakla yükümlüdür.\n\nHarcamaların tamamen veya kısmen sabit ücrete veya komisyona dâhil edilmesine ilişkin anlaşmalar kesin olarak hükümsüzdür.\n\n \n\nIV. Hapis hakkı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "458",
    "text": "MADDE 458- Pazarlamacılık ilişkisinden doğan muaccel alacaklar ile işverenin ödeme güçsüzlüğüne düşmesi durumunda, henüz muaccel olmayan alacakların güvence altına alınması için pazarlamacı, taşınırlar, kıymetli evrak ve tahsil yetkisine dayanarak müşterilerden almış olduğu paralar üzerinde hapis hakkına sahiptir.\n\nPazarlamacı, araç ve taşıma belgelerini, fiyat tarifelerini, müşterilerle ilgili kayıtlar ile diğer belgeleri alıkoyamaz.\n\n \n\nD. Sona ermesi\nI. Özel fesih süresi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "459",
    "text": "MADDE 459- Komisyon, sabit ücretin en az beşte birini oluşturuyor ve önemli mevsimlik dalgalanmalardan etkileniyorsa işveren, bir önceki mevsimin sona ermesinden beri kendisiyle çalışmaya devam eden pazarlamacının sözleşmesini, yeni mevsim sırasında iki aylık fesih süresine uyarak feshedebilir.\n\nAynı koşullar altında pazarlamacı da, kendisini bir önceki mevsim sonuna kadar çalıştırmış ve bundan sonra da çalıştırmaya devam eden işverene karşı, bir sonraki mevsimin başlamasına kadar olan dönemde, iki aylık fesih süresine uyarak sözleşmeyi feshedebilir.\n\n \n\nII. Özel sonuçlar"
  },
  {
    "kanun": "tbk",
    "kanunName": "Türk Borçlar Kanunu",
    "madde": "460",
    "text": "MADDE 460- Sözleşmenin sona ermesi hâlinde, pazarlamacının bizzat yaptığı veya yapılmasına aracılık ettiği bütün işlemler ile kabul ve yerine getirme zamanına bakılmaksızın, sözleşmenin sona ermesine kadar işverene iletilen bütün siparişler için komisyon ödenir.\n\nSözleşmenin sona ermesi hâlinde pazarlamacı, pazarlamacılık faaliyetinde bulunması için kendisine verilen örnek ve modelleri, fiyat tarifelerini, müşterilerle ilgili kayıtları ve diğer belgeleri işverene geri vermekle yükümlüdür. Ancak, pazarlamacının hapis hakkı saklıdır.\n\n \n\nÜÇÜNCÜ AYIRIM\n\nEvde Hizmet Sözleşmesi\n\nA. Tanımı ve çalışma koşulları\nI. Tanımı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "461",
    "text": "MADDE 461- Evde hizmet sözleşmesi, işverenin verdiği işi, işçinin kendi evinde veya belirleyeceği başka bir yerde, bizzat veya aile bireyleriyle birlikte bir ücret karşılığında görmeyi üstlendiği sözleşmedir.\n\n \n\nII. Çalışma koşullarının bildirilmesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "462",
    "text": "MADDE 462- İşveren, işçiye her yeni iş verişinde genel çalışma koşulları dışında kalan ve o işe özgü özellikleri bildirir; gerekiyorsa işçi tarafından sağlanacak malzemeyi, bu malzemenin sağlanması için kendisine ne miktarda ödemede bulunacağını ve iş için ödeyeceği ücreti de işçiye yazılı olarak bildirir.\n\nİşin verilmesinden önce malzeme için ödenecek bedel ve iş için ödenecek ücret yazıyla bildirilmemişse, bu işlerde uygulanan alışılmış bedel ve ücret ödenir.\n\n \n\nIII. İşçinin özel borçları\n1. İşin yapılması"
  },
  {
    "kanun": "tbk",
    "kanunName": "Türk Borçlar Kanunu",
    "madde": "463",
    "text": "MADDE 463- İşçi, işe zamanında başlamak, işi kararlaştırılan zamanda bitirmek ve çalışmanın sonucunu işverene teslim etmekle yükümlüdür.\n\nİş, işçinin kusuruyla ayıplı olarak görülmüşse işçi, giderilmesi mümkün olan ayıpları, masrafı kendisine ait olmak üzere gidermek zorundadır.\n\n \n\n2. Malzeme ve iş araçları\n\nMADDE 464­- Malzeme ve iş araçları işveren tarafından sağlanmışsa, işçi bunları gereken özeni göstererek kullanmak, bundan dolayı hesap vermek, ayrıca kalan malzeme ile iş araçlarını da işverene teslim etmekle yükümlüdür.\n\nİşçi işi görürken, kendisine teslim edilen malzemenin veya iş araçlarının bozuk olduğunu belirlerse, durumu hemen işverene bildirir ve işe devam etmeden önce, onun talimatını bekler.\n\nİşçi, kendisine teslim edilen malzeme veya iş araçlarını kendi kusuruyla kullanılmaz hâle getirirse, işverene karşı onun kullanılmaz hâle geldiği gündeki rayiç bedeli kadar sorumludur.\n\n \n\nIV. İşverenin özel borçları\n1. Ürünün kabulü"
  },
  {
    "kanun": "tbk",
    "kanunName": "Türk Borçlar Kanunu",
    "madde": "465",
    "text": "MADDE 465- İşveren, işçinin üreterek teslim ettiği ürünü inceler; varsa bulduğu ayıpları teslimden başlayarak bir hafta içinde işçiye bildirir. Süresinde bildirim yapılmamışsa, ürün mevcut durumuyla kabul edilmiş sayılır.\n\n \n\n2. Ücret\na. Ödenmesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "466",
    "text": "MADDE 466- Yapılan işin ücreti, işçi, işveren tarafından aralıksız olarak çalıştırıldığı takdirde, onbeş günde bir veya işçinin rızasıyla ayda bir; aralıklı olarak çalıştırıldığı takdirde, ürünün her tesliminde ödenir.\n\nHer ücret ödenmesinde işçiye, bir hesap özeti verilir. Hesap özetinde, varsa kesintilerin miktarı ve sebebi de gösterilir.\n\n \nb. Çalışmanın engellenmesi hâlinde"
  },
  {
    "kanun": "tbk",
    "kanunName": "Türk Borçlar Kanunu",
    "madde": "467",
    "text": "MADDE 467- İşçiyi aralıksız biçimde çalıştıran işveren, ürünü kabulde temerrüde düştüğü veya işçinin kişiliğinden kaynaklanan sebeplerle ve kusuru olmaksızın çalışma engellendiği takdirde, hizmet ediminin engellenmesi durumundaki ücret ödenmesine ilişkin hükümler gereğince, ona ücretini ödemekle yükümlüdür. Diğer durumlarda işveren, bu hükümlere göre ücret ödemekle yükümlü değildir.\n\n \n\nV. Sona ermesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "468",
    "text": "MADDE 468- İşçiye deneme amacıyla bir iş verilmişse, aksi kararlaştırılmadıkça, sözleşme deneme süresi için kurulmuş sayılır.\n\nİşçi, işveren tarafından aralıksız olarak çalıştırıldığı takdirde, aksi kararlaştırılmadıkça, sözleşme belirsiz süreyle yapılmış sayılır; diğer durumlarda sözleşmenin belirli süreyle yapıldığı kabul edilir.\n\n\n\nB. Genel hükümlerin uygulanması"
  },
  {
    "kanun": "tbk",
    "kanunName": "Türk Borçlar Kanunu",
    "madde": "469",
    "text": "MADDE 469- Pazarlamacılık sözleşmesine ve evde hizmet sözleşmesine ilişkin hüküm bulunmayan hâllerde, hizmet sözleşmesinin genel hükümleri uygulanır.\n\n \n\nYEDİNCİ BÖLÜM\n\nEser Sözleşmesi\n\nA. Tanımı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "470",
    "text": "MADDE 470- Eser sözleşmesi, yüklenicinin bir eser meydana getirmeyi, işsahibinin de bunun karşılığında bir bedel ödemeyi üstlendiği sözleşmedir.\n\n \n\nB. Hükümleri\nI. Yüklenicinin borçları\n1. Genel olarak"
  },
  {
    "kanun": "tbk",
    "kanunName": "Türk Borçlar Kanunu",
    "madde": "471",
    "text": "MADDE 471- Yüklenici, üstlendiği edimleri işsahibinin haklı menfaatlerini gözeterek, sadakat ve özenle ifa etmek zorundadır.\n\nYüklenicinin özen borcundan doğan sorumluluğunun belirlenmesinde, benzer alandaki işleri üstlenen basiretli bir yüklenicinin göstermesi gereken meslekî ve teknik kurallara uygun davranışı esas alınır.\n\nYüklenici, meydana getirilecek eseri doğrudan doğruya kendisi yapmak veya kendi yönetimi altında yaptırmakla yükümlüdür. Ancak, eserin meydana getirilmesinde yüklenicinin kişisel özellikleri önem taşımıyorsa, işi başkasına da yaptırabilir.\n\nAksine âdet veya anlaşma olmadıkça yüklenici, eserin meydana getirilmesi için kullanılacak olan araç ve gereçleri kendisi sağlamak zorundadır.\n\n \n\n2. Malzeme bakımından"
  },
  {
    "kanun": "tbk",
    "kanunName": "Türk Borçlar Kanunu",
    "madde": "472",
    "text": "MADDE 472- Malzeme yüklenici tarafından sağlanmışsa yüklenici, bu malzemenin ayıplı olması yüzünden işsahibine karşı, satıcı gibi sorumludur.\n\nMalzeme işsahibi tarafından sağlanmışsa yüklenici, onları gereken özeni göstererek kullanmakla ve bundan dolayı hesap ve artanı geri vermekle yükümlüdür.\n\nEser meydana getirilirken, işsahibinin sağladığı malzemenin veya eserin yapılması için gösterdiği yerin ayıplı olduğu anlaşılır veya eserin gereği gibi ya da zamanında meydana getirilmesini tehlikeye düşürecek başka bir durum ortaya çıkarsa, yüklenici bu durumu hemen işsahibine bildirmek zorundadır; bildirmezse bundan doğacak sonuçlardan sorumlu olur.\n\n \n\n3. İşe başlama ve yürütme"
  },
  {
    "kanun": "tbk",
    "kanunName": "Türk Borçlar Kanunu",
    "madde": "473",
    "text": "MADDE 473- Yüklenicinin işe zamanında başlamaması veya sözleşme hükümlerine aykırı olarak işi geciktirmesi ya da işsahibine yüklenemeyecek bir sebeple ortaya çıkan gecikme yüzünden bütün tahminlere göre yüklenicinin işi kararlaştırılan zamanda bitiremeyeceği açıkça anlaşılırsa, işsahibi teslim için belirlenen günü beklemek zorunda olmaksızın sözleşmeden dönebilir.\n\nMeydana getirilmesi sırasında, eserin yüklenicinin kusuru yüzünden ayıplı veya sözleşmeye aykırı olarak meydana getirileceği açıkça görülüyorsa, işsahibi bunu önlemek üzere vereceği veya verdireceği uygun bir süre içinde yükleniciye, ayıbın veya aykırılığın giderilmesi; aksi takdirde hasar ve masrafları kendisine ait olmak üzere, onarımın veya işe devamın bir üçüncü kişiye verileceği konusunda ihtarda bulunabilir.\n\n \n\n4. Ayıp sebebiyle sorumluluk\na. Ayıbın belirlenmesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "474",
    "text": "MADDE 474- İşsahibi, eserin tesliminden sonra, işlerin olağan akışına göre imkân bulur bulmaz eseri gözden geçirmek ve ayıpları varsa, bunu uygun bir süre içinde yükleniciye bildirmek zorundadır.\n\nTaraflardan her biri, giderini karşılayarak, eserin bilirkişi tarafından gözden geçirilmesini ve sonucun bir raporla belirlenmesini isteyebilir.\n\n \n\nb. İşsahibinin seçimlik hakları"
  },
  {
    "kanun": "tbk",
    "kanunName": "Türk Borçlar Kanunu",
    "madde": "475",
    "text": "MADDE 475- Eserdeki ayıp sebebiyle yüklenicinin sorumlu olduğu hâllerde işsahibi, aşağıdaki seçimlik haklardan birini kullanabilir:\n\n1. Eser işsahibinin kullanamayacağı veya hakkaniyet gereği kabule zorlanamayacağı ölçüde ayıplı ya da sözleşme hükümlerine aynı ölçüde aykırı olursa sözleşmeden dönme.\n\n2. Eseri alıkoyup ayıp oranında bedelden indirim isteme.\n\n3. Aşırı bir masrafı gerektirmediği takdirde, bütün masrafları yükleniciye ait olmak üzere, eserin ücretsiz onarılmasını isteme.\n\nİşsahibinin genel hükümlere göre tazminat isteme hakkı saklıdır.\n\nEser, işsahibinin taşınmazı üzerinde yapılmış olup, sökülüp kaldırılması aşırı zarar doğuracaksa işsahibi, sözleşmeden dönme hakkını kullanamaz.\n\n \n\nc. İşsahibinin sorumluluğu"
  },
  {
    "kanun": "tbk",
    "kanunName": "Türk Borçlar Kanunu",
    "madde": "476",
    "text": "MADDE 476- Eserin ayıplı olması, yüklenicinin açıkça yaptığı ihtara karşın, işsahibinin verdiği talimattan doğmuş bulunur veya herhangi bir sebeple işsahibine yüklenebilecek olursa işsahibi, eserin ayıplı olmasından doğan haklarını kullanamaz.\n\n \n\nd. Eserin kabulü"
  },
  {
    "kanun": "tbk",
    "kanunName": "Türk Borçlar Kanunu",
    "madde": "477",
    "text": "MADDE 477- Eserin açıkça veya örtülü olarak kabulünden sonra, yüklenici her türlü sorumluluktan kurtulur; ancak, onun tarafından kasten gizlenen ve usulüne göre gözden geçirme sırasında fark edilemeyecek olan ayıplar için sorumluluğu devam eder.\n\nİşsahibi, gözden geçirmeyi ve bildirimde bulunmayı ihmal ederse, eseri kabul etmiş sayılır.\n\nEserdeki ayıp sonradan ortaya çıkarsa işsahibi, gecikmeksizin durumu yükleniciye bildirmek zorundadır; bildirmezse eseri kabul etmiş sayılır.\n\n\n\ne. Zamanaşımı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "478",
    "text": "MADDE 478- Yüklenici ayıplı bir eser meydana getirmişse, bu sebeple açılacak davalar, teslim tarihinden başlayarak, taşınmaz yapılar dışındaki eserlerde iki yılın; taşınmaz yapılarda ise beş yılın ve yüklenicinin ağır kusuru varsa, ayıplı eserin niteliğine bakılmaksızın yirmi yılın geçmesiyle zamanaşımına uğrar.\n\n \n\nII. İşsahibinin borçları\n1. Bedelin muacceliyeti"
  },
  {
    "kanun": "tbk",
    "kanunName": "Türk Borçlar Kanunu",
    "madde": "479",
    "text": "MADDE 479- İşsahibinin bedel ödeme borcu, eserin teslimi anında muaccel olur.\n\nEserin parça parça teslim edilmesi kararlaştırılmış ve bedel parçalara göre belirlenmişse, her parçanın bedeli onun teslimi anında muaccel olur.\n\n \n\n2. Bedel\n\na. Götürü bedel"
  },
  {
    "kanun": "tbk",
    "kanunName": "Türk Borçlar Kanunu",
    "madde": "480",
    "text": "MADDE 480- Bedel götürü olarak belirlenmişse yüklenici, eseri o bedelle meydana getirmekle yükümlüdür. Eser, öngörülenden fazla emek ve masrafı gerektirmiş olsa bile yüklenici, belirlenen bedelin artırılmasını isteyemez.\n\nAncak, başlangıçta öngörülemeyen veya öngörülebilip de taraflarca göz önünde tutulmayan durumlar, taraflarca belirlenen götürü bedel ile eserin yapılmasına engel olur veya son derece güçleştirirse yüklenici, hâkimden sözleşmenin yeni koşullara uyarlanmasını isteme, bu mümkün olmadığı veya karşı taraftan beklenemediği takdirde sözleşmeden dönme hakkına sahiptir. Dürüstlük kurallarının gerektirdiği durumlarda yüklenici, ancak fesih hakkını kullanabilir.\n\nEser, öngörülenden az emek ve masrafı gerektirmiş olsa bile işsahibi, belirlenen bedelin tamamını ödemekle yükümlüdür.\n\n \n\nb. Değere göre bedel"
  },
  {
    "kanun": "tbk",
    "kanunName": "Türk Borçlar Kanunu",
    "madde": "481",
    "text": "MADDE 481- Eserin bedeli önceden belirlenmemiş veya yaklaşık olarak belirlenmişse bedel, yapıldığı yer ve zamanda eserin değerine ve yüklenicinin giderine bakılarak belirlenir.\n\n \n\nC. Sözleşmenin sona ermesi\nI. Yaklaşık bedelin aşılması"
  },
  {
    "kanun": "tbk",
    "kanunName": "Türk Borçlar Kanunu",
    "madde": "482",
    "text": "MADDE 482- Başlangıçta yaklaşık olarak belirlenen bedelin, işsahibinin kusuru olmaksızın aşırı ölçüde aşılacağı anlaşılırsa işsahibi, eser henüz tamamlanmadan veya tamamlandıktan sonra sözleşmeden dönebilir.\n\nEser, işsahibinin arsası üzerine yapılıyorsa işsahibi, bedelden uygun bir miktarın indirilmesini isteyebileceği gibi, eser henüz tamamlanmamışsa, yükleniciyi işe devamdan alıkoyarak, tamamlanan kısım için hakkaniyete uygun bir bedel ödemek suretiyle sözleşmeyi feshedebilir.\n\n\n\nII. Eserin yok olması"
  },
  {
    "kanun": "tbk",
    "kanunName": "Türk Borçlar Kanunu",
    "madde": "483",
    "text": "MADDE 483- Eser teslimden önce beklenmedik olay sonucu yok olursa işsahibi, eseri teslim almada temerrüde düşmedikçe yüklenici, yaptığı işin ücretini ve giderlerinin ödenmesini isteyemez. Bu durumda malzemeye gelen hasar, onu sağlayana ait olur.\n\nEserin işsahibince verilen malzeme veya gösterilen arsanın ayıbı veya işsahibinin talimatına uygun yapılması yüzünden yok olması durumunda yüklenici, doğabilecek olumsuz sonuçları zamanında bildirmişse, yaptığı işin değerini ve bu değere girmeyen giderlerinin ödenmesini isteyebilir. İşsahibinin kusuru varsa, yüklenicinin ayrıca zararının giderilmesini de isteme hakkı vardır.\n\n \n\nIII. Tazminat karşılığı fesih"
  },
  {
    "kanun": "tbk",
    "kanunName": "Türk Borçlar Kanunu",
    "madde": "484",
    "text": "MADDE 484- İşsahibi, eserin tamamlanmasından önce yapılmış olan kısmın karşılığını ödemek ve yüklenicinin bütün zararlarını gidermek koşuluyla sözleşmeyi feshedebilir.\n\n \n\nIV. İşsahibi yüzünden ifanın imkânsızlaşması"
  },
  {
    "kanun": "tbk",
    "kanunName": "Türk Borçlar Kanunu",
    "madde": "485",
    "text": "MADDE 485- Eserin tamamlanması, işsahibi ile ilgili beklenmedik olay dolayısıyla imkânsızlaşırsa yüklenici, yaptığı işin değerini ve bu değere girmeyen giderlerini isteyebilir.\n\nİfa imkânsızlığının ortaya çıkmasında işsahibi kusurluysa, yüklenicinin ayrıca tazminat isteme hakkı vardır.\n\n \n\nV. Yüklenicinin ölümü veya yeteneğini kaybetmesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "486",
    "text": "MADDE 486- Yüklenicinin kişisel özellikleri göz önünde tutularak yapılmış olan sözleşme, onun ölümü veya kusuru olmaksızın eseri tamamlama yeteneğini kaybetmesi durumunda kendiliğinden sona erer. Bu durumda işsahibi, eserin tamamlanan kısmından yararlanabilecek ise, onu kabul etmek ve karşılığını vermekle yükümlüdür.\n\n \n\nSEKİZİNCİ BÖLÜM\n\nYayım Sözleşmesi\n\nA. Tanımı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "487",
    "text": "MADDE 487- Yayım sözleşmesi, bir fikir ve sanat eseri sahibinin veya halefinin, o eseri yayımlanmak üzere yayımcıya bırakmayı, yayımcının da onu çoğaltarak yayımlamayı üstlendiği sözleşmedir.\n \nB. Şekli"
  },
  {
    "kanun": "tbk",
    "kanunName": "Türk Borçlar Kanunu",
    "madde": "488",
    "text": "MADDE 488- Yayım sözleşmesinin geçerliliği, yazılı şekilde yapılmış olmasına bağlıdır.\n\n \n\nC. Hükümleri\nI. Yayımlatma hakkının geçişi ve sorumluluk"
  },
  {
    "kanun": "tbk",
    "kanunName": "Türk Borçlar Kanunu",
    "madde": "489",
    "text": "MADDE 489- Yayım sözleşmesiyle eser sahibinin hakları, sözleşmenin ifasının gerektirdiği ölçüde ve süreyle yayımcıya geçer.\n\nYayımlatan, yayımcıya karşı, sözleşmenin kurulduğu anda eseri yayımlatma hakkının bulunmamasından sorumlu olduğu gibi, eser korunmakta ise, telif hakkının olmamasından da sorumludur.\n\nEserin tamamı veya bir bölümü yayımlanmak üzere başka bir yayımcıya bırakılmış ya da yayımlatanın bilgisi altında yayımlanmış ise yayımlatan, yayım sözleşmesinin yapılmasından önce, bunu karşı tarafa bildirmek zorundadır.\n\n \n\nII. Yayımlatanın tasarruf hakkı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "490",
    "text": "MADDE 490- Yayımlatan, sözleşmede kararlaştırılan süre sona ermedikçe veya süre belirlenmemişse kararlaştırılan baskı adedinin tükenmesi için alışılmış süre geçmedikçe, eserin tamamı veya bir bölümü üzerinde, yayımcının zararına olacak biçimde tasarrufta bulunamaz.\n\nSüreli yayınlarda yer alan kısa yazılar, yayımlatan tarafından her zaman, başka yerde de yayımlatılabilir.\n\nYayımlatan, toplama bir eserin kendisine ait bölümlerini veya dergilerde çıkan uzun yazılarını, yayımın bitmesinden başlayarak üç ay geçmedikçe yeniden yayımlatamaz.\n\n \n\nIII. Basım sayısı ve baskı adedinin belirlenmesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "491",
    "text": "MADDE 491- Sözleşmede basım sayısı belirtilmemişse, yayımcının ancak bir basım yapma hakkı vardır.\n\nTaraflar, sözleşmenin süresini veya baskı adedini kararlaştırmak zorundadırlar.\n\nSözleşmede yayımcıya belirli birkaç basım veya bütün yeni basımları yapma yetkisi verildiği hâllerde, yayımcı eserin baskı adedi tükenmiş iken yeni bir basım yapmayı ihmal ederse, yayımlatan yeni basım için yayımcıya uygun bir süre verir. Yayımcı, verilen süre içinde basımı gerçekleştirmezse; yayımlatan sözleşmeden cayabilir.\n\n \n\nIV. Çoğaltma ve dağıtım"
  },
  {
    "kanun": "tbk",
    "kanunName": "Türk Borçlar Kanunu",
    "madde": "492",
    "text": "MADDE 492- Yayımcı, eseri hiçbir kısaltma, ekleme ve değişiklik yapmaksızın uygun biçimde çoğaltmakla yükümlüdür; ayrıca, satışın artırılması için gerekli tanıtım ve dağıtımı yapmak ve bu konuda her türlü önlemi almak zorundadır.\n\nSatış fiyatını, eserin satılmasını güçleştirmemek koşuluyla yayımcı belirler.\n\n \n\nV. Düzeltme ve iyileştirme"
  },
  {
    "kanun": "tbk",
    "kanunName": "Türk Borçlar Kanunu",
    "madde": "493",
    "text": "MADDE 493- Yayımcının menfaatlerini zedelememek ve onun sorumluluğunu artırmamak koşuluyla, eser sahibi eserde düzeltme ve iyileştirme, halefleri ise ancak güncelleştirme yapabilir. Bu düzeltme ve iyileştirme gerektirdiği hâlde sözleşmede öngörülmemiş giderler, yayımlatan tarafından karşılanır.\n\nYayımcı, eser sahibine eserini iyileştirme, haleflerine de güncelleştirme imkânı vermeden yeni bir basım yapamaz ve onu çoğaltamaz.\n\n\n\nVI. Birarada basım ve ayrı ayrı yayım"
  },
  {
    "kanun": "tbk",
    "kanunName": "Türk Borçlar Kanunu",
    "madde": "494",
    "text": "MADDE 494- Bir eser sahibinin birden çok eserini ayrı ayrı yayımlama hakkı, yayımcıya bunların bir arada basılması yetkisini vermez.\n\nAynı şekilde, eser sahibinin bütün eserlerini veya bunlardan yalnız bir türünü birarada yayımlama hakkı, yayımcıya bunlar içinden her birinin ayrı ayrı basıp yayma hakkını vermez.\n\n \n\nVII. Çeviri hakkı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "495",
    "text": "MADDE 495- Çeviri hakkının yayımcıya geçebilmesi, bunun sözleşmede açıkça belirtilmiş olmasına bağlıdır.\n\n \n\nVIII. Bedel isteme hakkı\n1. Bedelin belirlenmesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "496",
    "text": "MADDE 496- Sözleşmede aksi kararlaştırılmış olmadıkça yayımlatan, bedel ödenmesini isteyebilir.\n\nBedel ödenmesi gereken hâllerde ödenecek miktar belli değilse bedel, hâkim tarafından belirlenir.\n\nYayımcının birden fazla basım yapma hakkı varsa, ilk basım için kararlaştırılan bedel ve diğer koşulların, sonraki basımlar için de uygulanacağı kabul edilmiş sayılır.\n\n \n2. Bedelin ödenme zamanı, satış hesapları ve bedelsiz alma hakkı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "497",
    "text": "MADDE 497- Bedel, eser bütün olarak yayımlanacaksa tamamının; cilt, fasikül, forma gibi bölümler hâlinde yayımlanacaksa, her bölümün basımından ve satışa hazır duruma getirilmesinden sonra ödenir.\n\nTaraflar, bedeli satış miktarına bağlamışlarsa yayımcı, satış hesaplarını tutmak, çıkarmak ve teamüle uygun ispat edici belgeleri hazırlamakla yükümlüdür.\n\nAksi kararlaştırılmadıkça yayımlatanın, eserden, teamül uyarınca verilmesi gereken miktarda bedelsiz alma hakkı vardır.\n\n \n\nD. Sona ermesi\nI. Eserin yok olması"
  },
  {
    "kanun": "tbk",
    "kanunName": "Türk Borçlar Kanunu",
    "madde": "498",
    "text": "MADDE 498- Eser, yayımcıya teslimden sonra beklenmedik hâl sonucu yok olsa bile, yayımcı bedeli ödemekle yükümlüdür.\n\nEserin başka bir örneği kendisinde varsa, eser sahibinin bu örneği yayımcıya vermesi gerekir; başka bir örneği bulunmamakla birlikte, az bir çabayla yeniden meydana getirilebilecekse eser sahibi, eseri meydana getirerek teslim etmekle yükümlüdür. Eser sahibi her iki durumda da uygun bir karşılık isteyebilir.\n\n \n\nII. Basılanın yok olması"
  },
  {
    "kanun": "tbk",
    "kanunName": "Türk Borçlar Kanunu",
    "madde": "499",
    "text": "MADDE 499- Eserin tamamlanmış olan baskı adedinin tamamı veya bir bölümü, satışa sunulmadan önce beklenmedik hâl sonucu yok olursa yayımcı, yayımlatana ayrıca bir bedel ödemeksizin yok olan miktarı, gideri kendisine ait olmak üzere yeniden basabilir.\n\nYayımcı, aşırı masraf gerektirmeksizin yok olanların yerine yenilerini koyabilecek ise, bunu yapmakla yükümlüdür.\n\n \n\nIII. Kişisel sebeplerle sona ermesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "500",
    "text": "MADDE 500- Eser sahibi eseri tamamlamadan önce ölür veya tamamlama yeteneğini yitirir ya da eseri tamamlaması kendi kusuru olmaksızın imkânsız duruma gelirse, sözleşme kendiliğinden sona erer. Ancak, sözleşmenin tamamı veya bir bölümünün yerine getirilmesi mümkün ve hakkaniyete uygun bulunursa hâkim, sözleşme ilişkisinin devam etmesine ve bunun için gereken değişikliklerin yapılmasına karar verebilir.\n\nYayımcı iflas ederse yayımlatan, eseri başka bir yayımcıya verebilir; ancak, iflas anında henüz muaccel olmamış borcun yerine getirileceği konusunda güvence gösterilmişse, yayımlatan eseri başka bir yayımcıya veremez.\n\n \n\nE. Sipariş üzerine yayım sözleşmesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "501",
    "text": "MADDE 501- Bir veya birkaç kişi, yayımcının belirlediği plana göre bir eser meydana getirmeyi üstlenirlerse, sadece sözleşmeyle kararlaştırılan ücrete hak kazanırlar.\n\nBu durumda, sözleşme konusu mali haklar yayımcıya ait olur.\n\n \n\nDOKUZUNCU BÖLÜM\n\nVekâlet İlişkileri\n\n \n\nBİRİNCİ AYIRIM\n\nVekâlet Sözleşmesi\n\nA. Tanımı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "502",
    "text": "MADDE 502- Vekâlet sözleşmesi, vekilin vekâlet verenin bir işini görmeyi veya işlemini yapmayı üstlendiği sözleşmedir.\n\n \n\nVekâlete ilişkin hükümler, niteliklerine uygun düştükleri ölçüde, bu Kanunda düzenlenmemiş olan işgörme sözleşmelerine de uygulanır.\n\nSözleşme veya teamül varsa vekil, ücrete hak kazanır.\n\n \n\nB. Kurulması"
  },
  {
    "kanun": "tbk",
    "kanunName": "Türk Borçlar Kanunu",
    "madde": "503",
    "text": "MADDE 503- Kendisine bir işin görülmesi önerilen kişi, bu işi görme konusunda resmî sıfata sahipse veya işin yapılması mesleğinin gereği ise ya da bu gibi işleri kabul edeceğini duyurmuşsa, bu öneri onun tarafından hemen reddedilmedikçe, vekâlet sözleşmesi kurulmuş sayılır.\n\n \n\nC. Hükümleri\nI. Vekâletin kapsamı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "504",
    "text": "MADDE 504- Vekâletin kapsamı, sözleşmede açıkça gösterilmemişse, görülecek işin niteliğine göre belirlenir.\n\nVekâlet, özellikle vekilin üstlendiği işin görülmesi için gerekli hukuki işlemlerin yapılması yetkisini de kapsar.\n\nVekil, özel olarak yetkili kılınmadıkça dava açamaz, sulh olamaz, hakeme başvuramaz, iflas, iflasın ertelenmesi ve konkordato talep edemez, kambiyo taahhüdünde bulunamaz, bağışlama yapamaz, kefil olamaz, taşınmazı devredemez ve bir hak ile sınırlandıramaz.\n\n \n\nII. Vekilin borçları\n1. Talimata uygun ifa"
  },
  {
    "kanun": "tbk",
    "kanunName": "Türk Borçlar Kanunu",
    "madde": "505",
    "text": "MADDE 505- Vekil, vekâlet verenin açık talimatına uymakla yükümlüdür. Ancak, vekâlet verenden izin alma imkânı bulunmadığında, durumu bilseydi onun da izin vereceği açık olan hâllerde, vekil talimattan ayrılabilir.\n\nBunun dışındaki durumlarda vekil, talimattan ayrılırsa, bundan doğan zararı karşılamadıkça işi görmüş olsa bile, vekâlet borcunu ifa etmiş olmaz.\n\n \n\n2. Şahsen ifa, sadakat ve özen gösterme\na. Genel olarak"
  },
  {
    "kanun": "tbk",
    "kanunName": "Türk Borçlar Kanunu",
    "madde": "506",
    "text": "MADDE 506- Vekil, vekâlet borcunu bizzat ifa etmekle yükümlüdür. Ancak vekile yetki verildiği veya durumun zorunlu ya da teamülün mümkün kıldığı hâllerde vekil, işi başkasına yaptırabilir.\n\nVekil üstlendiği iş ve hizmetleri, vekâlet verenin haklı menfaatlerini gözeterek, sadakat ve özenle yürütmekle yükümlüdür.\n\nVekilin özen borcundan doğan sorumluluğunun belirlenmesinde, benzer alanda iş ve hizmetleri üstlenen basiretli bir vekilin göstermesi gereken davranış esas alınır.\n\n \n\nb. İşin üçüncü kişiye gördürülmesi hâlinde"
  },
  {
    "kanun": "tbk",
    "kanunName": "Türk Borçlar Kanunu",
    "madde": "507",
    "text": "MADDE 507- Vekil, yetkisi dışına çıkarak işi başkasına gördürdüğünde, onun fiilinden kendisi yapmış gibi sorumludur.\n\nVekil başkasına vekâlet vermeye yetkili ise, sadece seçmede ve talimat vermede gerekli özeni göstermekle yükümlüdür.\n\nVekâlet veren, her iki durumda da vekilin kendi yerine koyduğu kişiye karşı sahip olduğu hakları, doğrudan doğruya o kişiye karşı ileri sürebilir.\n\n \n3. Hesap verme"
  },
  {
    "kanun": "tbk",
    "kanunName": "Türk Borçlar Kanunu",
    "madde": "508",
    "text": "MADDE 508- Vekil, vekâlet verenin istemi üzerine yürüttüğü işin hesabını vermek ve vekâletle ilişkili olarak aldıklarını vekâlet verene vermekle yükümlüdür.\n\nVekil, vekâlet verene tesliminde geciktiği paranın faizini de ödemekle yükümlüdür.\n\n \n\n4. Edinilen hakların vekâlet verene geçişi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "509",
    "text": "MADDE 509- Vekilin, kendi adına ve vekâlet veren hesabına gördüğü işlerden doğan üçüncü kişilerdeki alacağı, vekâlet verenin vekile karşı bütün borçlarını ifa ettiği anda, kendiliğinden vekâlet verene geçer.\n\nVekilin iflası hâlinde vekâlet veren, bu alacağın kendisine geçmiş olduğunu iflas masasına karşı da ileri sürebilir.\n\nVekâlet veren, vekilin kendi adına ve vekâlet veren hesabına edinmiş olduğu taşınır eşyanın iflas masasından ayrılarak kendisine verilmesini isteyebilir. Vekilin sahip olduğu hapis hakkından iflas masası da yararlanır.\n\n \n\nIII. Vekâlet verenin borçları"
  },
  {
    "kanun": "tbk",
    "kanunName": "Türk Borçlar Kanunu",
    "madde": "510",
    "text": "MADDE 510- Vekâlet veren, vekâletin gereği gibi ifası için vekilin yaptığı giderleri ve verdiği avansları faiziyle birlikte ödemek ve yüklendiği borçlardan onu kurtarmakla yükümlüdür.\n\nVekil, vekâletin ifası sebebiyle uğradığı zararın giderilmesini vekâlet verenden isteyebilir. Ancak vekâlet veren, kusuru bulunmadığını ispat ederek bu sorumluluktan kurtulabilir.\n\n \n\nIV. Birlikte vekâlet verenlerin ve birlikte vekillerin sorumluluğu"
  },
  {
    "kanun": "tbk",
    "kanunName": "Türk Borçlar Kanunu",
    "madde": "511",
    "text": "MADDE 511- Bir kişiye birlikte vekâlet verenler, vekile karşı müteselsil olarak sorumludurlar.\n\nVekâleti birlikte üstlenenler, vekâletin ifasından müteselsil olarak sorumludurlar ve yetkilerini başkalarına devir hakları olmadıkça, vekâlet vereni, ancak birlikte yaptıkları fiil ve işlemleriyle borç altına sokabilirler.\n\n \n\nD. Sona ermesi\nI. Sebepleri\n1. Tek taraflı sona erdirme"
  },
  {
    "kanun": "tbk",
    "kanunName": "Türk Borçlar Kanunu",
    "madde": "512",
    "text": "MADDE 512- Vekâlet veren ve vekil, her zaman sözleşmeyi tek taraflı olarak sona erdirebilir. Ancak, uygun olmayan zamanda sözleşmeyi sona erdiren taraf, diğerinin bundan doğan zararını gidermekle yükümlüdür.\n\n \n\n2. Ölüm, ehliyetin kaybedilmesi ve iflas"
  },
  {
    "kanun": "tbk",
    "kanunName": "Türk Borçlar Kanunu",
    "madde": "513",
    "text": "MADDE 513- Sözleşmeden veya işin niteliğinden aksi anlaşılmadıkça sözleşme, vekilin veya vekâlet verenin ölümü, ehliyetini kaybetmesi ya da iflası ile kendiliğinden sona ermiş olur. Bu hüküm, taraflardan birinin tüzel kişi olması durumunda, bu tüzel kişiliğin sona ermesinde de uygulanır.\n\nVekâletin sona ermesi vekâlet verenin menfaatlerini tehlikeye düşürüyorsa, vekâlet veren veya mirasçısı ya da temsilcisi, işleri kendi başına görebilecek duruma gelinceye kadar, vekil veya mirasçısı ya da temsilcisi, vekâleti ifaya devam etmekle yükümlüdür.\n\n \n\nII. Hükümleri"
  },
  {
    "kanun": "tbk",
    "kanunName": "Türk Borçlar Kanunu",
    "madde": "514",
    "text": "MADDE 514- Vekilin sözleşmenin sona erdiğini öğrenmeden önce yaptığı işlerden, vekâlet veren ya da mirasçıları sözleşme devam ediyormuş gibi sorumludur.\n\n\n\n\nİKİNCİ AYIRIM\n\nKredi Mektubu ve Kredi Emri\n\nA. Kredi mektubu"
  },
  {
    "kanun": "tbk",
    "kanunName": "Türk Borçlar Kanunu",
    "madde": "515",
    "text": "MADDE 515- Kredi mektubu, mektup gönderenin gönderilene bir üst sınır belirleyerek veya belirlemeksizin, kredi mektubundan yararlanacak belirli kişiye istemde bulunacağı miktarda para ve benzeri şeyleri verme konusundaki vekâletini içeren belgedir. Kredi mektubu, vekâlet sözleşmesi ve havale hükümlerine tabidir.\n\nÜst sınır belirlenmeksizin verilmiş olan kredi mektubunda mektuptan yararlanacak kişi, bu mektupla ilgili olanlar arasındaki ilişkiye açıkça uygun olmayan fazla bir istemde bulunursa mektup gönderilen, durumu gönderene bildirmek ve cevap alıncaya kadar ödemeyi ertelemek zorundadır.\n\nKredi mektubuyla verilen vekâlet, ancak gönderilen tarafından belirli bir miktar için kabul edildiği takdirde geçerli olur.\n\n \n\nB. Kredi emri\nI. Tanımı ve şekli"
  },
  {
    "kanun": "tbk",
    "kanunName": "Türk Borçlar Kanunu",
    "madde": "516",
    "text": "MADDE 516- Bir kimse kendi adına ve hesabına kredi emri verenin sorumluluğu altında bir üçüncü kişiye kredi açmak veya krediyi yenilemek için emir almış ve kabul etmişse, kredi emri verilen vekâletini aşmadıkça emri veren, kredi borcundan kefil gibi sorumlu olur. Ancak, kredi emri yazılı olmadıkça emri veren sorumlu olmaz.\n\n \n\nII. Kredi emrinden yararlananın ehliyetsizliği"
  },
  {
    "kanun": "tbk",
    "kanunName": "Türk Borçlar Kanunu",
    "madde": "517",
    "text": "MADDE 517- Kredi emrini veren, kredi emrinden yararlananın ehliyetsizliğini ileri sürerek kredi emri verilene karşı sorumluluktan kurtulamaz.\n\n \n\nIII. Kredi emri verilenin önel vermesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "518",
    "text": "MADDE 518- Kredi emri verilen, kredi emrinden yararlanana kendiliğinden önel verir veya kendisine talimat verildiği hâlde kredi emrinden yararlanana başvurmayı ihmal ederse, kredi emri veren sorumluluktan kurtulur.\n\n \n\nIV. Taraflar arasındaki ilişki"
  },
  {
    "kanun": "tbk",
    "kanunName": "Türk Borçlar Kanunu",
    "madde": "519",
    "text": "MADDE 519- Kredi emri veren ile kredi emrinden yararlanan arasındaki ilişkiye, kefil ile asıl borçlu arasındaki ilişkiyi düzenleyen hükümler uygulanır.\n\n \n\nÜÇÜNCÜ AYIRIM\n\nSimsarlık Sözleşmesi\n\nA. Tanımı ve şekli"
  },
  {
    "kanun": "tbk",
    "kanunName": "Türk Borçlar Kanunu",
    "madde": "520",
    "text": "MADDE 520- Simsarlık sözleşmesi, simsarın taraflar arasında bir sözleşme kurulması imkânının hazırlanmasını veya kurulmasına aracılık etmeyi üstlendiği ve bu sözleşmenin kurulması hâlinde ücrete hak kazandığı sözleşmedir.\n\nSimsarlık sözleşmesine, kural olarak vekâlete ilişkin hükümler uygulanır.\n\nTaşınmazlar konusundaki simsarlık sözleşmesi, yazılı şekilde yapılmadıkça geçerli olmaz.\n\n \nB. Ücret\nI. Hak etme zamanı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "521",
    "text": "MADDE 521- Simsar, ancak yaptığı faaliyet sonucunda sözleşme kurulursa ücrete hak kazanır.\n\nSimsarın faaliyeti sonucunda kurulan sözleşme geciktirici koşula bağlanmışsa ücret, koşulun gerçekleşmesi hâlinde ödenir.\n\nSimsarlık sözleşmesinde simsarın yapacağı giderlerin kendisine ödeneceği kararlaştırılmışsa, simsarın faaliyeti sözleşmenin kurulmasıyla sonuçlanmamış olsa bile giderleri ödenir.\n\n \n\nII. Ücretin belirlenmesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "522",
    "text": "MADDE 522- Ücret, belirlenmemişse tarifeye, tarife yoksa teamüle göre ödenir.\n\nIII. Simsarın haklarını kaybetmesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "523",
    "text": "MADDE 523- Simsar, üstlendiği borcuna aykırı davranarak diğer tarafın menfaatine hareket eder veya dürüstlük kurallarına aykırı olarak diğer taraftan ücret sözü alırsa, ücrete ve yaptığı giderlere ilişkin haklarını kaybeder.\n\n \n\nIV. Evlenme simsarlığı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "524",
    "text": "MADDE 524- Evlenme simsarlığından doğan ücret hakkında dava açılamaz ve takip yapılamaz.\n\n \n\nV. Ücretten indirim"
  },
  {
    "kanun": "tbk",
    "kanunName": "Türk Borçlar Kanunu",
    "madde": "525",
    "text": "MADDE 525- Sözleşmede aşırı bir ücret kararlaştırılmışsa, borçlunun istemi üzerine, bu ücret hâkim tarafından hakkaniyete uygun olarak indirilebilir.\n\n \n\nONUNCU BÖLÜM\n\nVekâletsiz İşgörme\n\nA. İşgörenin hak ve borçları\nI. İşin görülmesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "526",
    "text": "MADDE 526- Vekâleti olmaksızın başkasının hesabına işgören, o işi sahibinin menfaatine ve varsayılan iradesine uygun olarak görmekle yükümlüdür.\n\n \n\nII. Sorumluluk"
  },
  {
    "kanun": "tbk",
    "kanunName": "Türk Borçlar Kanunu",
    "madde": "527",
    "text": "MADDE 527- Vekâletsiz işgören, her türlü ihmalinden sorumludur. Ancak, işgören bu işi, işsahibinin karşılaştığı zararı veya zarar tehlikesini gidermek üzere yapmışsa, sorumluluğu daha hafif olarak değerlendirilir.\n\nİşgören, işsahibinin açıkça veya örtülü olarak yasaklamış olmasına karşın bu işi yapmışsa ve işsahibinin yasaklaması da hukuka veya ahlaka aykırı değilse, beklenmedik hâlden de sorumlu olur. Ancak, işgören o işi yapmamış olsaydı bile, bu zararın beklenmedik hâl sonucunda gerçekleşeceğini ispat ederse sorumluluktan kurtulur.\n\n \n\nIII. İşgörenin ehliyetsizliği"
  },
  {
    "kanun": "tbk",
    "kanunName": "Türk Borçlar Kanunu",
    "madde": "528",
    "text": "MADDE 528- İşgören, sözleşme ehliyetinden yoksunsa, yaptığı işlemden ancak zenginleştiği ölçüde veya iyiniyetli olmaksızın elinden çıkardığı zenginleşme miktarıyla sorumlu olur.\n\nHaksız fiillerden doğan daha kapsamlı sorumluluk saklıdır.\n\n \n\nB. İşsahibinin hak ve borçları\n\nI. İşin işsahibinin menfaatine yapılması hâlinde"
  },
  {
    "kanun": "tbk",
    "kanunName": "Türk Borçlar Kanunu",
    "madde": "529",
    "text": "MADDE 529- İşsahibi, işin kendi menfaatine yapılması hâlinde, işgörenin, durumun gereğine göre zorunlu ve yararlı bulunan bütün masrafları faiziyle ödemek ve gördüğü iş dolayısıyla üstlendiği edimleri ifa etmek ve hâkimin takdir edeceği zararı gidermekle yükümlüdür. Bu hüküm, umulan sonuç gerçekleşmemiş olsa bile, işi yaparken gereken özeni göstermiş olan işgören hakkında da uygulanır.\n\nİşgören, yapmış olduğu giderleri alamadığı takdirde, sebepsiz zenginleşme hükümlerine göre ayırıp alma hakkına sahiptir.\n\n \n\nII. İşin işgörenin menfaatine yapılması hâlinde"
  },
  {
    "kanun": "tbk",
    "kanunName": "Türk Borçlar Kanunu",
    "madde": "530",
    "text": "MADDE 530- İşsahibi, kendi menfaatine yapılmamış olsa bile, işgörmeden doğan faydaları edinme hakkına sahiptir; ancak zenginleştiği ölçüde, işgörenin masraflarını ödemek ve giriştiği borçlardan onu kurtarmakla yükümlüdür.\n\n \n\nIII. İşin işsahibi tarafından uygun bulunması hâlinde"
  },
  {
    "kanun": "tbk",
    "kanunName": "Türk Borçlar Kanunu",
    "madde": "531",
    "text": "MADDE 531- İşsahibi yapılan işi uygun bulmuşsa, vekâlet hükümleri uygulanır.\n\n \n\nONBİRİNCİ BÖLÜM\n\nKomisyon Sözleşmesi\n\nA. Alım veya satım komisyonculuğu\nI. Tanımı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "532",
    "text": "MADDE 532- Alım veya satım komisyonculuğu, komisyoncunun ücret karşılığında, kendi adına ve vekâlet verenin hesabına kıymetli evrak ve taşınırların alım veya satımını üstlendiği sözleşmedir.\n\nBu bölümdeki hükümler saklı kalmak üzere, komisyon sözleşmelerine vekâlet hükümleri uygulanır.\n\n \n\nII. Komisyoncunun borçları\n1. Bildirme ve sigortalama borcu"
  },
  {
    "kanun": "tbk",
    "kanunName": "Türk Borçlar Kanunu",
    "madde": "533",
    "text": "MADDE 533- Komisyoncu, yaptığı iş hakkında vekâlet vereni bilgilendirmek ve özellikle talimatının yerine getirildiğini kendisine hemen bildirmekle yükümlüdür.\n\nVekâlet verenin talimatı olmadıkça komisyoncu, sözleşmenin konusunu oluşturan şeyleri sigorta ettirmekle yükümlü değildir.\n\n \n\n2. Özen borcu"
  },
  {
    "kanun": "tbk",
    "kanunName": "Türk Borçlar Kanunu",
    "madde": "534",
    "text": "MADDE 534- Satılmak üzere kendisine gönderilen eşya açıkça ayıplı ise komisyoncu, vekâlet verenin taşıyıcıya karşı haklarının korunması için gerekeni yapmak, zararı tespit ettirmek, olabildiğince eşyayı koruma altına almak ve durumdan vekâlet vereni hemen bilgilendirmekle yükümlüdür; aksi takdirde, her türlü ihmalinden doğan zarardan sorumlu olur.\n\nSatılmak üzere gönderilen eşya kısa sürede bozulabilecek nitelikte ise komisyoncu, vekâlet vereni hemen bilgilendirmek koşuluyla eşyayı satmakla yükümlüdür.\n\n \n3. Vekâlet verenin belirlediği bedel"
  },
  {
    "kanun": "tbk",
    "kanunName": "Türk Borçlar Kanunu",
    "madde": "535",
    "text": "MADDE 535- Vekâlet verenin belirlediği bedelin altında mal satan komisyoncu, malı satmasaydı vekâlet verenin daha fazla zarar göreceğini ve durumun yeniden talimat almaya elverişli bulunmadığını ispat etmedikçe, belirlenen bedel ile satış bedeli arasındaki farkı gidermekle yükümlüdür. Bunun dışında komisyoncu, kusuru varsa, talimatına aykırı davranmasından dolayı vekâlet verenin uğradığı diğer zararlardan da sorumludur.\n\nVekâlet verenin belirlediği bedelin altında mal alan veya üstünde satan komisyoncu, bu işlemlerden doğan farkı alıkoyamaz.\n\n \n\n4. Veresiye satma ve teslim almadan ödeme"
  },
  {
    "kanun": "tbk",
    "kanunName": "Türk Borçlar Kanunu",
    "madde": "536",
    "text": "MADDE 536- Komisyoncu, vekâlet verenin izni olmaksızın malı veresiye satar veya malı teslim almadan bedelini öderse, bundan doğan zarara katlanmak zorundadır. Ancak, vekâlet veren yasaklamadıkça, malı satış yerindeki ticari teamüle göre veresiye de satabilir.\n\n \n\n5. Komisyoncunun garantisi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "537",
    "text": "MADDE 537- Yetkisi olmaksızın veresiye mal satması dışında, komisyoncu işlemde bulunduğu borçluların ödememelerinden ve diğer borçlarını ifa etmemelerinden sorumlu olmaz. Ancak, komisyoncu açıkça garanti vermişse veya bulunduğu yerdeki ticari teamül gerektiriyorsa sorumlu olur.\n\nGaranti veren komisyoncunun bundan dolayı ayrıca ücret isteme hakkı vardır.\n\n \n\nIII. Komisyoncunun hakları\n1. Ödediği paralar ve yaptığı giderler"
  },
  {
    "kanun": "tbk",
    "kanunName": "Türk Borçlar Kanunu",
    "madde": "538",
    "text": "MADDE 538- Komisyoncu, vekâlet verenin yararı için yaptığı bütün giderleri ve ödediği paraları faiziyle birlikte isteyebilir.\n\nKomisyoncu, ardiye ve taşıma bedellerini vekâlet verenin hesabına geçirebilirse de, kendi çalışanlarının ücretlerini geçiremez.\n\n \n\n2. Komisyon ücreti\na. İsteme hakkı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "539",
    "text": "MADDE 539- Komisyoncu, ücretinin ödenmesini kendisine verilen işi yapınca isteyebileceği gibi, işin yapılmaması vekâlet verene yükletilebilen bir sebepten kaynaklanması hâlinde de isteyebilir.\n\nKomisyoncu, başka sebeplerle işin yapılamaması durumunda, ancak emeğinin yerel âdete göre belirlenecek karşılığını isteyebilir.\n\n \n\nb. Kaybedilmesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "540",
    "text": "MADDE 540- Komisyoncu, vekâlet verene karşı dürüstlük kurallarına aykırı davranır, özellikle ona satın aldığından fazla veya sattığından eksik bir bedel bildirirse, ücret alma hakkını kaybeder.\n\nBedelin gerçekleşen bedelden farklı gösterilmesi durumunda vekâlet veren, komisyoncuyu gerçekleşen bedel üzerinden satılanın alıcısı veya satıcısı sayma hakkına sahiptir.\n\n \n\n3. Hapis hakkı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "541",
    "text": "MADDE 541- Komisyoncunun, sattığı malın bedeli ve satın aldığı mal üzerinde hapis hakkı vardır.\n\n \n4. Malın açık artırmayla satılması"
  },
  {
    "kanun": "tbk",
    "kanunName": "Türk Borçlar Kanunu",
    "madde": "542",
    "text": "MADDE 542- Komisyoncuya verilen malın satılamaması veya satış emrinden cayılması durumunda vekâlet veren, malı geri almakta ya da o malla ilgili başka işlem yapmakta aşırı ölçüde gecikirse komisyoncu, malı bulunduğu yer mahkemesinden karar alarak açık artırmayla sattırabilir. Ancak, mal borsada kayıtlıysa veya piyasa fiyatı varsa ya da yapılacak masrafa oranla değeri azsa, hâkim satışın başka bir yolla yapılmasına da karar verebilir.\n\nMalın bulunduğu yerde vekâlet veren ya da temsilcisi hazır bulunmazsa, satış kararı vekâlet veren dinlenmeksizin de verilebilir.\n\nMalın hızla değer kaybetmesi hâli dışında, artırmanın yer ve zamanının mahkemece vekâlet verene bildirilmesi zorunludur.\n\n \n\n5. Komisyoncunun kendisiyle işlem yapması\na. Bedel ve ücret"
  },
  {
    "kanun": "tbk",
    "kanunName": "Türk Borçlar Kanunu",
    "madde": "543",
    "text": "MADDE 543- Borsada kayıtlı veya piyasa fiyatı bulunan kambiyo senetleri veya diğer kıymetli evrakı ya da ticari malları satmaya veya satın almaya yetkili kılınan komisyoncu, vekâlet veren tarafından aksine talimat verilmemişse, satın alacağı mal yerine kendi mallarını satabilir veya satacağı malı kendisi için satın alabilir. Bu hâllerde, komisyoncunun kendisiyle işlem yaptığı andaki değerler esas alınır; komisyoncunun, komisyon işlerinde alışılmış olan ücret ve giderlerini, bu hâllerde bile isteme hakkı vardır.\n\nKomisyoncu, bu tür bir işlemin yapıldığını aynı gün vekâlet verene bildirmek zorundadır.\n\nDiğer hâllerde satış hükümleri uygulanır.\n\n \n\nb. İşlemi kendisiyle yapmış sayılma"
  },
  {
    "kanun": "tbk",
    "kanunName": "Türk Borçlar Kanunu",
    "madde": "544",
    "text": "MADDE 544- Komisyoncu, kendisinin doğrudan doğruya alıcı veya satıcı olabildiği durumlarda, sözleşmenin diğer tarafını göstermeksizin vekâletin yerine getirildiğini vekâlet verene bildirirse, işlemi kendisiyle yapmış sayılır.\n\n \n\nc. İşlemi kendisiyle yapma hakkının düşmesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "545",
    "text": "MADDE 545- Vekâlet verenin vekâleti geri aldığı haberi komisyoncuya ulaştığı anda, komisyoncunun işlemi kendisiyle yapma hakkı düşer. Ancak, bu haber kendisine ulaşmadan önce komisyoncu, işlemin yapıldığı bildirimini göndermişse, bu hüküm uygulanmaz.\n\n \n\nB. Diğer komisyon işleri"
  },
  {
    "kanun": "tbk",
    "kanunName": "Türk Borçlar Kanunu",
    "madde": "546",
    "text": "MADDE 546- Malzemesi işsahibi tarafından verilmek üzere imal edilecek taşınırlar hakkındaki komisyon işleri, eşya mislî şeylerden olmasa da, alım ve satım komisyonculuğu hükmündedir.\n\nAlım ve satım komisyonculuğu sayılmayan işleri, ücret karşılığında kendi adına ve vekâlet verenin hesabına üstlenen alım ve satım komisyoncusu ile komisyon işlerini kendisine meslek edinmeyip arada bir üstlenen tacir hakkında da bu bölüm hükümleri uygulanır.\n\nTaşıma işleri komisyonculuğu hakkındaki özel hükümler saklıdır.\n\n \n\nONİKİNCİ BÖLÜM\n\nTicari Temsilciler, Ticari Vekiller ve Diğer Tacir Yardımcıları\n\nA. Ticari temsilci\n\nI. Tanımı ve yetki verilmesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "547",
    "text": "MADDE 547- Ticari temsilci, işletme sahibinin, ticari işletmeyi yönetmek ve işletmeye ilişkin işlemlerde ticaret unvanı altında, ticari temsil yetkisi ile kendisini temsil etmek üzere, açıkça ya da örtülü olarak yetki verdiği kişidir.\n\nİşletme sahibi, ticari temsilcilik yetkisi verildiğini ticaret siciline tescil ettirmek zorundadır; ancak ticari işletme sahibinin ticari temsilcinin fiillerinden sorumluluğu, tescilin yapılmış olmasına bağlı değildir.\n\n \n\nII. Temsil yetkisinin kapsamı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "548",
    "text": "MADDE 548- Ticari temsilci, iyiniyetli üçüncü kişilere karşı, işletme sahibi adına kambiyo taahhüdünde bulunmaya ve onun adına işletmenin amacına giren her türlü işlemleri yapmaya yetkili sayılır.\n\nTicari temsilci, açıkça yetkili kılınmadıkça, taşınmazları devredemez veya bir hak ile sınırlandıramaz.\n\n\n\n\nIII. Temsil yetkisinin sınırlandırılması"
  },
  {
    "kanun": "tbk",
    "kanunName": "Türk Borçlar Kanunu",
    "madde": "549",
    "text": "MADDE 549- Temsil yetkisi, bir şubenin işleriyle sınırlandırılabilir.\n\nTemsil yetkisi, birden çok kişinin birlikte imza atmaları koşuluyla da sınırlandırılabilir. Bu durumda, diğerlerinin katılımı olmaksızın temsilcilerden birinin imza atmış olması, işletme sahibini bağlamaz.\n\nTemsil yetkisine ilişkin yukarıdaki sınırlamalar, ticaret siciline tescil edilmedikçe, iyiniyetli üçüncü kişilere karşı hüküm doğurmaz.\n\nTemsil yetkisine ilişkin diğer sınırlamalar, tescil edilmiş olsalar bile, iyiniyetli üçüncü kişilere karşı ileri sürülemez.\n\n \n\nIV. Temsil yetkisinin sona ermesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "550",
    "text": "MADDE 550- Temsil yetkisinin verildiği ticaret siciline tescil edilmemiş olsa bile, sona erdiği tescil edilir.\n\nTemsil yetkisinin sona erdiği ticaret siciline tescil ve ilan edilmediği sürece, bu yetki iyiniyetli üçüncü kişiler için geçerliliğini korur.\n\n \n\nB. Ticari vekil"
  },
  {
    "kanun": "tbk",
    "kanunName": "Türk Borçlar Kanunu",
    "madde": "551",
    "text": "MADDE 551- Ticari vekil, bir ticari işletme sahibinin, kendisine ticari temsilcilik yetkisi vermeksizin, işletmesini yönetmek veya işletmesinin bazı işlerini yürütmek için yetkilendirdiği kişidir.\n\nBu yetki, işletmenin alışılmış bütün işlemlerini kapsar. Ancak, ticari vekil açıkça yetkili kılınmadıkça, ödünç olarak para veya benzerlerini alamaz, kambiyo taahhüdünde bulunamaz, dava açamaz ve açılmış davayı takip edemez.\n\n \n\nC. Diğer tacir yardımcıları"
  },
  {
    "kanun": "tbk",
    "kanunName": "Türk Borçlar Kanunu",
    "madde": "552",
    "text": "MADDE 552- Toptan, yarı toptan veya perakende satışlarla uğraşan ticari işletmelerin görevli veya hizmetlileri, o ticari işletme içinde, müşterilerin kolaylıkla görebilecekleri bir yerde ve kolayca okuyabilecekleri bir biçimde, yazıyla aksine duyuru yapılmış olmadıkça, aşağıdaki işlemler için yetkilidirler:\n\n1. Ticari işletmenin alışılmış bütün satış işlemlerini yapmak.\n\n2. Yetkili oldukları işlemler hakkında faturaları imzalamak.\n\n3. Ticari işletmenin alışılmış işlemlerinden doğan borçların ifa edilmesine veya bunların hiç ya da gereği gibi ifa edilmemesine ilişkin ihtar veya diğer açıklamaları işletme sahibi adına yapmak; bu nitelikteki ihtar veya diğer açıklamaları, özellikle alışılmış işlem dolayısıyla teslim edilmiş mallara ilişkin ayıp bildirimlerini ticari işletme adına kabul etmek.\n\nToptan, yarı toptan veya perakende satışlarla uğraşan ticari işletmelerin görevli veya hizmetlileri, kendilerine yazıyla yetki verilmiş olmadıkça, işletme dışında ve kasa görevlileri atanmışsa, işletme içinde satış bedellerini isteyip alamazlar. Bu kişiler, satış bedellerini almaya yetkili bulundukları hâllerde, faturaları kapatmaya veya makbuz vermeye de yetkilidirler.\n\n\n\n\nD. Rekabet yasağı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "553",
    "text": "MADDE 553- Bir işletmenin bütün işlerini yöneten veya işletme sahibinin hizmetinde bulunan ticari temsilciler, ticari vekiller veya diğer tacir yardımcıları, işletme sahibinin izni olmaksızın, doğrudan doğruya veya dolaylı olarak, kendilerinin ya da bir üçüncü kişinin hesabına işletmenin yaptığı türden bir iş yapamayacakları gibi, kendi hesaplarına bu tür işlemleri üçüncü kişilere de yaptıramazlar.\n\nBuna aykırı davranırlarsa işletme sahibi, aralarındaki hukuki ilişkiden doğan hakları saklı kalmak kaydıyla, uğradığı zararın giderilmesini isteyebileceği gibi, bunun yerine, ticari temsilcinin, ticari vekilin veya diğer tacir yardımcısının kendi hesabına yaptığı veya üçüncü kişilere yaptırdığı işlerin kendi hesabına yapılmış sayılmasını ve bu işler dolayısıyla aldıkları ücretin verilmesini veya aynı işlerden doğan alacağın devredilmesini isteyebilir.\n\n \n\nE. Ticari temsilcilerin, ticari vekillerin ve diğer tacir yardımcılarının yetkilerinin sona ermesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "554",
    "text": "MADDE 554- İşletme sahibi, ticari temsilcilerin, ticari vekillerin ve diğer tacir yardımcılarının yetkilerini, aralarındaki hizmet, vekâlet, ortaklık ve benzeri sözleşmelerden doğan hakları saklı kalmak koşuluyla, her zaman geri alabilir.\n\nİşletme sahibinin fiil ehliyetini kaybetmesi veya ölümü, ticari temsilcilerin, ticari vekillerin ve diğer tacir yardımcılarının yetkisini sona erdirmez.\n\n \n\nONÜÇÜNCÜ BÖLÜM\n\nHavale\n\nA. Tanımı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "555",
    "text": "MADDE 555- Havale, havale edenin, kendi hesabına, para, kıymetli evrak ya da diğer bir mislî eşyayı havale alıcısına vermek üzere havale ödeyicisini; bunları kendi adına kabul etmek üzere havale alıcısını yetkili kıldığı bir hukuki işlemdir.\n\n \n\nB. Hükümleri\n\nI. Havale eden ile havale alıcısı arasındaki ilişki"
  },
  {
    "kanun": "tbk",
    "kanunName": "Türk Borçlar Kanunu",
    "madde": "556",
    "text": "MADDE 556- Havale, havale edenin havale alıcısına olan borcunun ifası amacıyla yapılıyorsa, bu borç ancak havale ödeyicisinin borcu ifa etmesiyle sona erer.\n\nHavaleyi kabul etmiş olan havale alıcısı, havale ödeyicisine başvurarak havalede belirlenen süre içinde alacağını elde edememişse, bu alacağı, havale edene karşı yeniden ileri sürebilir.\n\nAlacaklı olan havale alıcısı, havaleyi kabul etmek istemezse, durumu borçlu olan havale edene gecikmeksizin bildirmek zorundadır; bildirmezse bundan doğan zararı gidermekle yükümlü olur.\n\n \n\nII. Havale ödeyicisinin borcu"
  },
  {
    "kanun": "tbk",
    "kanunName": "Türk Borçlar Kanunu",
    "madde": "557",
    "text": "MADDE 557- Havale ödeyicisi, çekince belirtmeksizin havaleyi kabul ettiğini havale alıcısına bildirirse, ifa ile yükümlü olur ve ona karşı, ancak aralarındaki ilişkiden veya havalenin içeriğinden doğan savunmaları ileri sürebilir; havale eden ile kendi arasındaki ilişkiden doğan savunmaları ileri süremez.\n\nHavale ödeyicisi, havale edene borçlu ise, borcu havale alıcısına ifa etmesi, havale edene yapacağı ifaya oranla daha fazla yük getirmiyorsa, borcu havale alıcısına ifa etmekle yükümlüdür. Bu durumda, havale eden ile aralarında aksi kararlaştırılmamışsa havale ödeyicisinin, ifadan önce havaleyi kabul ettiğini havale alıcısına açıklamasına gerek yoktur.\n\n \n\nIII. İfa edilmeme hâlinde bildirim"
  },
  {
    "kanun": "tbk",
    "kanunName": "Türk Borçlar Kanunu",
    "madde": "558",
    "text": "MADDE 558- Havale ödeyicisi, havale alıcısının istemesine karşın ifadan kaçınır veya havale konusunu ifa etmeyeceğini önceden açıklarsa havale alıcısı, durumu gecikmeksizin havale edene bildirmekle yükümlüdür; bildirmezse, bu yüzden havale edenin uğrayacağı zarardan sorumlu olur.\n\n \n\nC. Geri alma"
  },
  {
    "kanun": "tbk",
    "kanunName": "Türk Borçlar Kanunu",
    "madde": "559",
    "text": "MADDE 559- Havale eden, havale alıcısına verdiği yetkiyi her zaman geri alabilir. Ancak, havale alıcısının yararına, özellikle onun alacağını elde etmesi amacıyla verdiği yetkiyi geri alamaz.\n\nHavale ödeyicisi, havale alıcısına havaleyi kabul ettiğini açıklamadığı sürece havale eden, ona verdiği yetkiyi geri alabilir.\n\nHavale edenin iflası hâlinde, henüz kabul edilmemiş olan havale kendiliğinden sona erer.\n\n \n\nD. Kıymetli evrak konusunda havale"
  },
  {
    "kanun": "tbk",
    "kanunName": "Türk Borçlar Kanunu",
    "madde": "560",
    "text": "MADDE 560- Kıymetli evraka bağlanmış alacağın, hâmile ödenmesi amacıyla yapılan yazılı havaleler hakkında, bu bölüm hükümleri uygulanır. Bu durumda havale ödeyicisi karşısında her hamil, havale alıcısı sayılır. Buna karşılık, havale eden ile havale alıcısı arasındaki ilişkiye özgü haklar, sadece alacağı devreden ile devralan arasında doğmuş olur.\n\nÇekler ve poliçe benzeri havaleler hakkındaki özel hükümler saklıdır.\n\n \n\nONDÖRDÜNCÜ BÖLÜM\n\nSaklama Sözleşmeleri\n\nA. Genel saklama sözleşmesi\n\nI. Tanımı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "561",
    "text": "MADDE 561- Saklama sözleşmesi, saklayanın, saklatanın kendisine bıraktığı bir taşınırı güvenli bir yerde koruma altına almayı üstlendiği sözleşmedir.\n\nAçıkça öngörüldüğü veya durum ve koşullar gerektirdiği takdirde, saklayan ücret isteyebilir.\n\n\n\nII. Saklatanın borçları"
  },
  {
    "kanun": "tbk",
    "kanunName": "Türk Borçlar Kanunu",
    "madde": "562",
    "text": "MADDE 562- Saklatan, sözleşmenin ifasının zorunlu kıldığı bütün masrafları ödemekle yükümlüdür.\n\nSaklatan, kendi kusurundan ileri gelmediğini ispat etmedikçe, saklayanın saklamadan doğan zararlarını gidermekle yükümlüdür.\n\n \n\nIII. Saklayanın borçları\n\n1. Kullanım yasağı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "563",
    "text": "MADDE 563- Saklayan, saklatanın izni olmadıkça saklananı kullanamaz.\n\nBu yasağa aykırı davranırsa, saklatana uygun bir kullanım bedeli ödemekle yükümlü olduğu gibi, kullanmamış olsaydı bile bu zararın doğacağını ispat etmedikçe, beklenmedik hâlden doğacak zararlardan da sorumlu olur.\n\n \n\n2. Geri verme\n\na. Genel olarak"
  },
  {
    "kanun": "tbk",
    "kanunName": "Türk Borçlar Kanunu",
    "madde": "564",
    "text": "MADDE 564- Saklama sözleşmesinde bir süre belirlenmiş olsa bile saklayan, saklatanın her zaman ileri sürebileceği istemi üzerine, saklananı bütün çoğalmalarıyla birlikte geri vermekle yükümlüdür. Ancak saklatan, saklayanın belirlenen süreyi dikkate alarak yapmış olduğu masrafları ödemekle yükümlüdür.\n\n \n\nb. Özel durumlar"
  },
  {
    "kanun": "tbk",
    "kanunName": "Türk Borçlar Kanunu",
    "madde": "565",
    "text": "MADDE 565- Saklayan, belirlenmiş olan sürenin sona ermesinden önce saklananı geri veremez. Ancak saklayan, öngörülemeyen durumlar dolayısıyla sözleşmenin devamı saklanan için tehlikeli veya kendisi için zararlı olursa, belirlenen sürenin sona ermesinden önce de geri verebilir.\n\nSüre belirlenmemişse, saklayan saklananı her zaman geri verebilir.\n\nBirden çok kişi bir şeyi saklanmak üzere verirse, sözleşmede aksine bir hüküm bulunmadıkça veya hepsinin rızası olmadıkça, saklayan saklananı onlardan birine geri vermekle sorumluluktan kurtulamaz.\n\n \n\nc. Geri verme yeri"
  },
  {
    "kanun": "tbk",
    "kanunName": "Türk Borçlar Kanunu",
    "madde": "566",
    "text": "MADDE 566- Saklanan, masrafları ve hasarı saklatana ait olmak üzere, korunması gereken yerde geri verilir.\n\n \n\n3. Saklayanların sorumluluğu"
  },
  {
    "kanun": "tbk",
    "kanunName": "Türk Borçlar Kanunu",
    "madde": "567",
    "text": "MADDE 567- Bir şeyi birlikte saklamak üzere alanlar, müteselsilen sorumlu olurlar.\n\n \n\n4. Üçüncü kişilerin iddiaları"
  },
  {
    "kanun": "tbk",
    "kanunName": "Türk Borçlar Kanunu",
    "madde": "568",
    "text": "MADDE 568- Bir üçüncü kişi, saklanan üzerinde ayni hak iddiasında bulunsa bile, saklanan haczedilmedikçe veya saklayana karşı istihkak davası açılmadıkça saklayan, onu saklatana geri vermekle yükümlüdür.\n\nHaciz konulması veya istihkak davası açılması hâlinde saklayan, durumu hemen saklatana bildirmek zorundadır.\n\n \n\nIV. Güvenilirkişiye bırakma"
  },
  {
    "kanun": "tbk",
    "kanunName": "Türk Borçlar Kanunu",
    "madde": "569",
    "text": "MADDE 569- Birden çok kişi, haklarını korumak üzere, hukuki durumu çekişmeli veya belirsiz olan şeyi, bir güvenilirkişiye bırakırlarsa, bu kişi, saklatanların tamamının rızası veya hâkimin kararı olmadıkça, onu hiçbirine geri veremez.\n\n \n\nB. Mislî şeylerin saklanması"
  },
  {
    "kanun": "tbk",
    "kanunName": "Türk Borçlar Kanunu",
    "madde": "570",
    "text": "MADDE 570- Saklayanın kendisine bırakılan parayı aynen geri vermek zorunda olmaksızın mislen geri vermesi açıkça veya örtülü olarak kararlaştırılmışsa, o paranın yararı ve hasarı kendisine ait olur.\n\nParanın mühürsüz ve açık olarak bırakılmış olması, örtülü anlaşma sayılır.\n\nSaklayan, saklatan tarafından kendisine açıkça yetki verilmedikçe, saklanan diğer mislî eşya veya kıymetli evrak üzerinde tasarrufta bulunamaz.\n\n \n\nC. Ardiyeciye bırakma\nI. Senet çıkarma"
  },
  {
    "kanun": "tbk",
    "kanunName": "Türk Borçlar Kanunu",
    "madde": "571",
    "text": "MADDE 571- Saklamak üzere ticari mal kabul ettiğini açıkça kamuya bildiren ardiyeci, saklatılan malı temsil eden senet çıkarmaya izin verilmesini, yetkili makamdan isteyebilir.\n\n \n\nII. Ardiyecinin saklama borcu"
  },
  {
    "kanun": "tbk",
    "kanunName": "Türk Borçlar Kanunu",
    "madde": "572",
    "text": "MADDE 572- Ardiyeci, kendisine bırakılan malları bir komisyoncu gibi özenle saklamak ve mallarda ayrıca önlem alınmasını gerektiren bir değişiklik olursa, durumu imkân ölçüsünde saklatana bildirmekle yükümlüdür.\n\nArdiyeci, saklatana, malların durumunu incelemesi ve örnek alması için, alışılmış iş zamanlarında; gerekli koruma önlemlerini alabilmesi için de her zaman izin vermek zorundadır.\n\n \n\nIII. Bırakılan şeylerin karışması"
  },
  {
    "kanun": "tbk",
    "kanunName": "Türk Borçlar Kanunu",
    "madde": "573",
    "text": "MADDE 573- Ardiyeci açıkça yetkili kılınmadıkça, aynı tür ve nitelikteki mislî şeyleri birbirine karıştıramaz.\n\nYetkiye dayanılarak karıştırılan bu gibi şeyler üzerinde, saklatanlardan her biri, hakkıyla orantılı bir pay isteyebilir.\n\nBu durumda ardiyeci, saklatanların birlikte hazır bulunmasına gerek olmaksızın saklatanlardan her birinin payını ayırabilir.\n\n \n\nIV. Ardiyecinin hakları"
  },
  {
    "kanun": "tbk",
    "kanunName": "Türk Borçlar Kanunu",
    "madde": "574",
    "text": "MADDE 574- Ardiyeci, kararlaştırılmış veya alışılmış olan ardiye ücretini ve saklamadan doğmayan bakım, taşıma ve gümrük gibi bütün giderlerini isteyebilir.\n\nBu giderler hemen; ardiye ücreti ise her üç ayda bir ve her hâlde malların tümünün veya bir bölümünün geri alınması sırasında ödenir.\n\nArdiyeci, mallara zilyet bulunduğu veya eşyayı temsil eden herhangi bir senet vasıtasıyla onlar üzerinde tasarruf etme yetkisine sahip olduğu sürece, alacakları için bu mallar üzerinde hapis hakkına sahiptir.\n\n \n\nV. Malların geri verilmesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "575",
    "text": "MADDE 575- Ardiyeci, ticari malları, genel saklama sözleşmesinde olduğu gibi geri vermekle yükümlüdür. Ancak, saklayanın sözleşmede öngöremeyeceği sebeplerle, süresinden önce geri verme yetkisi bulunduğu durumlarda bile ardiyeci, kararlaştırılmış olan sürenin sonuna kadar malları korumak zorundadır.\n\n \n\nD. Konaklama yeri, garaj, otopark ve benzeri yerleri işletenlere bırakma\n\nI. Konaklama yeri işletenlerin sorumluluğu\n\n1. Koşulları ve kapsamı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "576",
    "text": "MADDE 576- Otel, motel, pansiyon, tatil köyü gibi yerleri işletenler, konaklayanların getirdikleri eşyanın yok olması, zarara uğraması veya çalınmasından sorumludurlar. Ancak işletenler, zararın bizzat konaklayana veya onu ziyarete gelen ya da beraberinde veya hizmetinde bulunan kimseye yükletilebilecek kusurdan, mücbir sebepten ya da eşyanın niteliğinden doğduğunu ispat etmekle, bu sorumluluktan kurtulurlar.\n\nBu sorumluluk, işletenlere veya çalışanlarına bir kusur yüklenmedikçe, konaklayanlardan her biri için, günlük konaklama ücretinin üç katını aşamaz.\n\n \n\n2. Kıymetli eşya"
  },
  {
    "kanun": "tbk",
    "kanunName": "Türk Borçlar Kanunu",
    "madde": "577",
    "text": "MADDE 577- Kıymetli eşya veya oldukça önemli miktarda para veya kıymetli evrak, işletene saklanması için bırakılmamışsa, işleten ancak kendisinin veya çalışanlarının kusuru hâlinde sorumlu olur.\n\nİşleten, bunları saklamak üzere almış veya almaktan kaçınmışsa, eşyanın tam değerinden sorumludur.\n\nKonaklayanın kendi yanında saklaması gereken eşya ile para ve benzeri şeyler hakkında, onun diğer eşyasına ilişkin sorumluluk kuralı uygulanır.\n\n \n\n3. Sorumluluğun kalkması"
  },
  {
    "kanun": "tbk",
    "kanunName": "Türk Borçlar Kanunu",
    "madde": "578",
    "text": "MADDE 578- Konaklayan zararını öğrenir öğrenmez işletene bildirmezse, istem hakkını kaybeder.\n\nİşleten böyle bir sorumluluk üstlenmediğini veya sorumluluğu bu Kanunda gösterilmemiş olan bir koşula bağladığını, herhangi bir yolla ilan etse bile, sorumluluktan kurtulamaz.\n\n \n\nII. Garaj, otopark ve benzeri yerleri işletenlerin sorumluluğu"
  },
  {
    "kanun": "tbk",
    "kanunName": "Türk Borçlar Kanunu",
    "madde": "579",
    "text": "MADDE 579- Garaj, otopark ve benzeri yerleri işletenler, kendilerine bırakılan veya çalışanlarınca kabul edilen hayvan, at arabası, bunlara ait koşum ve benzeri eşya ile motorlu taşıt ve eklentilerinin yok olmasından, zarara uğramasından veya çalınmasından sorumludurlar. Ancak işletenler, zararın saklatan veya ziyaretçisi ya da beraberinde veya hizmetinde bulunan kimseye yükletilebilecek kusurdan, mücbir sebepten ya da eşyanın niteliğinden doğduğunu ispat etmekle, bu sorumluktan kurtulurlar.\n\nAncak, garaj, otopark ve benzeri yerleri işletenlerin sorumluluğu, kendilerine veya çalışanlarına bir kusur yüklenmedikçe, saklananların her biri için alınan günlük saklama ücretinin on katını aşamaz.\n\nİşleten böyle bir sorumluluk üstlenmediğini veya sorumluluğu bu Kanunda gösterilmemiş olan bir koşula bağladığını, herhangi bir yolla ilan etse bile, sorumluluktan kurtulamaz.\n\n \nIII. Hapis hakkı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "580",
    "text": "MADDE 580- İşletenler, kendilerine bırakılan veya konaklama yerlerine, garaj, otopark ve benzeri yerlere konulan eşya veya hayvanlar üzerinde, ücretlerini veya saklama giderlerinden doğan alacaklarını güvenceye almak için hapis hakkına sahiptirler.\n\nKiraya verenin hapis hakkına ilişkin hükümler, kıyas yoluyla burada da uygulanır.\n\n \n\nONBEŞİNCİ BÖLÜM\n\nKefalet Sözleşmesi\n\nA. Tanımı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "581",
    "text": "MADDE 581- Kefalet sözleşmesi, kefilin alacaklıya karşı, borçlunun borcunu ifa etmemesinin sonuçlarından kişisel olarak sorumlu olmayı üstlendiği sözleşmedir.\n\n \n\nB. Koşulları\n\nI. Asıl borç"
  },
  {
    "kanun": "tbk",
    "kanunName": "Türk Borçlar Kanunu",
    "madde": "582",
    "text": "MADDE 582- Kefalet sözleşmesi, mevcut ve geçerli bir borç için yapılabilir. Ancak, gelecekte doğacak veya koşula bağlı bir borç için de, bu borç doğduğunda veya koşul gerçekleştiğinde hüküm ifade etmek üzere kefalet sözleşmesi kurulabilir.\n\nYanılma veya ehliyetsizlik sebebiyle borçlunun sorumlu olmadığı bir borç için kişisel güvence veren kişi, yükümlülük altına girdiği sırada, sözleşmeyi sakatlayan eksikliği biliyorsa, kefaletle ilgili kanun hükümlerine göre sorumlu olur. Aynı kural, borçlu yönünden zamanaşımına uğramış bir borca kefil olan kişi hakkında da uygulanır.\n\nKanundan aksi anlaşılmadıkça kefil, bu bölümde kendisine tanınan haklardan önceden feragat edemez.\n\n\n\n\nII. Şekil"
  },
  {
    "kanun": "tbk",
    "kanunName": "Türk Borçlar Kanunu",
    "madde": "583",
    "text": "MADDE 583- Kefalet sözleşmesi, yazılı şekilde yapılmadıkça ve kefilin sorumlu olacağı azamî miktar ile kefalet tarihi belirtilmedikçe geçerli olmaz. Kefilin, sorumlu olduğu azamî miktarı, kefalet tarihini ve müteselsil kefil olması durumunda, bu sıfatla veya bu anlama gelen herhangi bir ifadeyle yükümlülük altına girdiğini kefalet sözleşmesinde kendi el yazısıyla belirtmesi şarttır.\n\nKendi adına kefil olma konusunda özel yetki verilmesi ve diğer tarafa veya bir üçüncü kişiye kefil olma vaadinde bulunulması da aynı şekil koşullarına bağlıdır. Taraflar, yazılı şekle uyarak kefilin sorumluluğunu borcun belirli bir miktarıyla sınırlandırmayı kararlaştırabilirler.\n\nKefalet sözleşmesinde sonradan yapılan ve kefilin sorumluluğunu artıran değişiklikler, kefalet için öngörülen şekle uyulmadıkça hüküm doğurmaz.\n\n \n\nIII. Eşin rızası"
  },
  {
    "kanun": "tbk",
    "kanunName": "Türk Borçlar Kanunu",
    "madde": "584",
    "text": "MADDE 584- Eşlerden biri mahkemece verilmiş bir ayrılık kararı olmadıkça veya yasal olarak ayrı yaşama hakkı doğmadıkça, ancak diğerinin yazılı rızasıyla kefil olabilir; bu rızanın sözleşmenin kurulmasından önce ya da en geç kurulması anında verilmiş olması şarttır.\n\nKefalet sözleşmesinde sonradan yapılan ve kefilin sorumlu olacağı miktarın artmasına veya adi kefaletin müteselsil kefalete dönüşmesine ya da kefil yararına olan güvencelerin önemli ölçüde azalmasına sebep olmayan değişiklikler için eşin rızası gerekmez.\n\n(Ek fıkra: 28/3/2013-6455/77 md.) Ticaret siciline kayıtlı ticari işletmenin sahibi veya ticaret şirketinin ortak ya da yöneticisi tarafından işletme veya şirketle ilgili olarak verilecek kefaletler, mesleki faaliyetleri ile ilgili olarak esnaf ve sanatkârlar siciline kayıtlı esnaf veya sanatkârlar tarafından verilecek kefaletler, 27/12/2006 tarihli ve 5570 sayılı Kamu Sermayeli Bankalar Tarafından Yürütülen Faiz Destekli Kredi Kullandırılmasına Dair Kanun kapsamında kullanılacak kredilerde verilecek kefaletler ile tarım kredi, tarım satış ve esnaf ve sanatkârlar kredi ve kefalet kooperatifleri ile kamu kurum ve kuruluşlarınca kooperatif ortaklarına kullandırılacak kredilerde verilecek kefaletler için eşin rızası aranmaz.\n\n \n\nC. İçeriği\n\nI. Türlerine göre\n\n1. Adi kefalet"
  },
  {
    "kanun": "tbk",
    "kanunName": "Türk Borçlar Kanunu",
    "madde": "585",
    "text": "MADDE 585- Adi kefalette alacaklı, borçluya başvurmadıkça, kefili takip edemez; ancak, aşağıdaki hâllerde doğrudan doğruya kefile başvurabilir:\n\n1. Borçlu aleyhine yapılan takibin sonucunda kesin aciz belgesi alınması.\n\n2. Borçlu aleyhine Türkiye’de takibatın imkânsız hâle gelmesi veya önemli ölçüde güçleşmesi.\n\n3. Borçlunun iflasına karar verilmesi.\n\n4. Borçluya konkordato mehli verilmiş olması.\n\nAlacak, kefaletten önce veya kefalet sırasında rehinle de güvence altına alınmışsa, adi kefalette kefil, alacağın öncelikle rehin konusundan alınmasını isteyebilir. Ancak, borçlunun iflasına veya kendisine konkordato mehli verilmesine karar verilmişse, bu hüküm uygulanmaz.\n\nSadece açığın kapatılması için kefil olunmuşsa, borçlu aleyhine yapılan takibin kesin aciz belgesi alınmasıyla sonuçlanması veya borçlu aleyhine Türkiye’de takibatın imkânsız hâle gelmesi ya da konkordatonun kesinleşmesi durumlarında, doğrudan doğruya kefile başvurulabilir. Sözleşmede, bu durumlarda alacaklının, önce asıl borçluya başvurmak zorunda olduğu kararlaştırılabilir.\n\n \n\n2. Müteselsil kefalet"
  },
  {
    "kanun": "tbk",
    "kanunName": "Türk Borçlar Kanunu",
    "madde": "586",
    "text": "MADDE 586- Kefil, müteselsil kefil sıfatıyla veya bu anlama gelen herhangi bir ifadeyle yükümlülük altına girmeyi kabul etmişse alacaklı, borçluyu takip etmeden veya taşınmaz rehnini paraya çevirmeden kefili takip edebilir. Ancak, bunun için borçlunun, ifada gecikmesi ve ihtarın sonuçsuz kalması veya açıkça ödeme güçsüzlüğü içinde olması gerekir.\n\nAlacak, teslime bağlı taşınır rehni veya alacak rehni ile güvenceye alınmışsa, rehnin paraya çevrilmesinden önce kefile başvurulamaz. Ancak, alacağın rehnin paraya çevrilmesi yoluyla tamamen karşılanamayacağının önceden hâkim tarafından belirlenmesi veya borçlunun iflas etmesi ya da konkordato mehli verilmesi hâllerinde, rehnin paraya çevrilmesinden önce de kefile başvurulabilir.\n\n \n\n3. Birlikte kefalet"
  },
  {
    "kanun": "tbk",
    "kanunName": "Türk Borçlar Kanunu",
    "madde": "587",
    "text": "MADDE 587- Birden çok kişi, aynı borca birlikte kefil oldukları takdirde, her biri kendi payı için adi kefil gibi, diğerlerinin payı için de kefile kefil gibi sorumlu olur.\n\nBorçluyla birlikte veya kendi aralarında müteselsil kefil olarak yükümlülük altına giren kefillerden her biri, borcun tamamından sorumlu olur. Ancak, bir kefil, kendisiyle birlikte daha önce veya aynı zamanda müteselsilen yükümlü bulunan ve Türkiye’de takip edilebilen bütün kefillere karşı takibe girişilmiş olmadıkça, kendi payından fazlasını ödemekten kaçınabilir. Bir kefil, bu hakkı, diğer kefillerin kendi paylarını ödemiş veya ayni güvence sağlamış olmaları durumunda da kullanabilir. Aksine anlaşmalar saklı kalmak kaydıyla, borcu ödeyen kefil, kendi paylarını daha önce ödememiş olmaları ölçüsünde, diğer kefillere karşı rücu hakkına sahiptir. Bu hak, borçluya rücudan önce de kullanılabilir.\n\nAlacaklı, kefilin aynı alacak için başka kişilerin de kefil olduğunu veya olacağını varsayarak kefalet ettiğini biliyor veya bilmesi gerekiyorsa, bu varsayımın sonradan gerçekleşmemesi veya kefillerden birinin alacaklı tarafından kefalet borcundan kurtarılması ya da kefaletinin hükümsüz olduğuna karar verilmesi durumunda kefil, kefalet borcundan kurtulur.\n\nBirbirlerinden bağımsız olarak aynı borç için kefil olanlardan her biri, kefalet borcunun tamamından sorumlu olur. Ancak, borcu ödeyen kefil aksine anlaşma olmadıkça, diğerlerine toplam kefalet miktarındaki payı oranında rücu hakkına sahiptir.\n\n\n\n\n4. Kefile kefil ve rücua kefil"
  },
  {
    "kanun": "tbk",
    "kanunName": "Türk Borçlar Kanunu",
    "madde": "588",
    "text": "MADDE 588- Alacaklıya, kefilin borcu için güvence veren kefile kefil, kefil ile birlikte, adi kefil gibi sorumludur.\n\nRücua kefil, kefilin borçludan rücu alacağı için güvence veren kefildir.\n\n \n\nII. Ortak hükümler\n\n1. Kefil ile alacaklı arasındaki ilişki\n\na. Sorumluluğun kapsamı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "589",
    "text": "MADDE 589- Kefil, her durumda kefalet sözleşmesinde belirtilen azamî miktara kadar sorumludur.\n\nAksi sözleşmede kararlaştırılmamışsa kefil, belirtilen azamî miktarla sınırlı olmak üzere, aşağıdakilerden sorumludur:\n\n1. Asıl borç ile borçlunun kusur veya temerrüdünün yasal sonuçları.\n\n2. Alacaklının, kefile, onun borcu ödeyerek yapılmalarını önleyebileceği uygun bir zaman önce bildirmesi koşuluyla, borçluya karşı yönelttiği takip ve davaların masrafları ile gerektiğinde rehinlerin kefile tesliminin ve rehin haklarının devrinin sebep olduğu masraflar.\n\n3. İşlemiş bir yıllık ve işlemekte olan yıla ait akdî faizler ile gerektiğinde tahvil karşılığında ödünç verilen anaparanın işlemiş bir yıllık ve işlemekte olan yıla ait faizleri.\n\nSözleşmede açıkça kararlaştırılmamışsa kefil, borçlunun sadece kefalet sözleşmesinin kurulmasından sonraki borçlarından sorumludur.\n\nKefilin, asıl borç ilişkisinin hükümsüz hâle gelmesinin sebep olduğu zarardan ve ceza koşulundan sorumlu olacağına ilişkin anlaşmalar kesin olarak hükümsüzdür.\n\n \n\nb. Kefilin takibi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "590",
    "text": "MADDE 590- Borçlunun iflası sebebiyle asıl borç daha önce muaccel olsa bile, belirlenen vadeden önce kefile karşı takibat yapılamaz.\n\nBütün kefalet türlerinde kefil, ayni güvence karşılığında hâkimden, mevcut rehinler paraya çevrilinceye ve borçlu aleyhine yapılan takip sonucunda kesin aciz belgesi alınıncaya veya konkordato kararına kadar kendisine karşı yöneltilen takibin durdurulmasına karar verilmesini isteyebilir.\n\nAsıl borcun muaccel olması, alacaklı veya borçlunun önceden süre içeren bildirimde bulunmasına bağlıysa, kefalet borcu için bu süre, bildirimin kefile yapıldığı tarihte işlemeye başlar.\n\nYerleşim yeri yabancı bir ülkede olan borçlunun borcunu ödemesi, döviz işlemleri veya havale ile ilgili yasaklar gibi sebeplerle, o yabancı ülkenin yasal düzenlemeleri gereği imkânsız hâle gelmiş veya sınırlandırılmışsa, yerleşim yeri Türkiye’de olan kefil, takibe bu sebeple itiraz edebilir.\n\n \n\nc. Def’iler"
  },
  {
    "kanun": "tbk",
    "kanunName": "Türk Borçlar Kanunu",
    "madde": "591",
    "text": "MADDE 591- Kefil, asıl borçluya veya mirasçılarına ait olan ve asıl borçlunun ödeme güçsüzlüğünden doğmayan bütün def’ileri alacaklıya karşı ileri sürme hakkına sahip olduğu gibi, bunları ileri sürmek zorundadır. Yanılma veya sözleşme yapma ehliyetsizliği ya da zamanaşımına uğramış bir borç sebebiyle borçlunun yükümlü olmadığı bir borca bilerek kefalet hâli bu hükmün dışındadır.\n\nAsıl borçlu kendisine ait olan bir def’iden vazgeçmiş olsa bile kefil, yine de bu def’iî alacaklıya karşı ileri sürebilir.\n\nKefil, asıl borçluya ait def’ilerin varlığını bilmeksizin ödemede bulunursa, rücu hakkına sahip olur. Buna karşılık asıl borçlu, kefilin bu def’ileri bildiğini veya bilmesi gerektiğini ispat ederse kefil, bunlar ileri sürülmüş olsaydı ödemeden kurtulacağı ölçüde rücu hakkını kaybeder.\n\nKumar veya bahisten doğan bir borca kefalette kefil, borcun bu niteliğini bilmiş olsa bile, asıl borçlunun sahip olduğu def’ileri ileri sürebilir.\n\n \n\nd. Özen gösterme, rehin ve borç senetlerinin teslimi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "592",
    "text": "MADDE 592- Alacaklı, kefalet sırasında var olan veya daha sonra asıl borçludan alacağın özel güvencesi olmak üzere elde ettiği rehin haklarını, güvenceyi ve rüçhan haklarını kefilin zararına olarak azaltırsa, zararın daha az olduğu alacaklı tarafından ispat edilmedikçe, kefilin sorumluluğu da buna uygun düşen bir miktarda azalır. Kefilin fazladan ödediği miktarın geri verilmesini isteme hakkı saklıdır.\n\nÇalışanlara kefalet hâlinde alacaklı, çalışanlar üzerinde yükümlü olduğu gözetimi ihmal eder veya kendisinden beklenebilen özeni göstermezse ve borç da bu sebeple doğmuş ya da bu özeni göstermesi hâlinde ulaşamayacağı ölçüde artmış olursa, bu borcu veya borcun artan kısmını kefilden isteyemez.\n\nAlacaklı, borcu ödeyen kefile haklarını kullanmasına yarayabilecek borç senetlerini teslim etmek ve gerekli bilgileri vermekle yükümlüdür. Alacaklı, kefalet sırasında var olan veya asıl borçlu tarafından alacak için sonradan sağlanan rehinleri ve diğer güvenceleri de kefile teslim etmek veya bunların devri için gerekli işlemleri yapmak zorundadır. Alacaklının, diğer alacakları sebebiyle sahip olduğu rehin ve hapis hakları, kefilin haklarından sıraca önce geldikleri ölçüde saklıdır.\n\nAlacaklı, haklı bir sebep olmaksızın yükümlülüklerini yerine getirmez, ağır kusuruyla mevcut belgeleri veya rehinleri ya da sorumlu olduğu diğer güvenceleri elinden çıkarırsa, kefil borcundan kurtulur. Bu durumda kefil, ödediğinin geri verilmesini ve varsa ek zararının giderilmesini isteyebilir.\n\n \n\ne. Ödemenin kabulünü isteme"
  },
  {
    "kanun": "tbk",
    "kanunName": "Türk Borçlar Kanunu",
    "madde": "593",
    "text": "MADDE 593- Borçlunun iflası sebebiyle olsa bile, borç muaccel olduğu takdirde kefil, alacaklıdan yapacağı ödemeyi kabul etmesini her zaman isteyebilir. Bir borca birden çok kişinin kefil olması durumunda alacaklı, kefillerden biri tarafından yapılacak kısmi ödemeyi, bunu öneren kefile düşen paydan az olmamak koşuluyla, kabul etmek zorundadır.\n\nAlacaklı haklı bir sebep olmaksızın ödemeyi kabul etmekten kaçınırsa, kefil borcundan kurtulur; birlikte müteselsil kefalette ise, kefillerin sorumluluğu kendilerine düşen pay miktarınca azalır.\n\nAlacaklının rızası varsa kefil, asıl borcu muaccel olmasından önce de ödeyebilir. Ancak, bu durumda kefil, asıl borçluya karşı rücu hakkını borcun muaccel olmasından önce kullanamaz.\n\n \n\nf. Bildirim, iflasta ve konkordatoda kayıt"
  },
  {
    "kanun": "tbk",
    "kanunName": "Türk Borçlar Kanunu",
    "madde": "594",
    "text": "MADDE 594- Asıl borçlu, anaparanın veya yarım yıllık döneme ait faizin ödenmesinde ya da yıldan yıla yapılması öngörülen anapara ödemelerinde altı ay gecikirse, alacaklının durumu kefile bildirmesi gerekir. İstek hâlinde alacaklı, her zaman asıl borcun kapsamı hakkında kefile bilgi vermek zorundadır.\n\nAsıl borçlunun iflasına karar verilmiş veya borçlu konkordato istemişse alacaklı, alacağını kaydettirmek ve haklarının korunması için gerekeni yapmak zorundadır. Alacaklının, borçlunun iflas ettiğini veya borçluya konkordato mehli verildiğini öğrendiği anda, durumu kefile bildirmesi gerekir.\n\nAlacaklı, yukarıdaki fıkralarda öngörülen gereklerden birini yerine getirmezse, bundan dolayı kefilin uğradığı zarar miktarınca ona karşı haklarını kaybeder.\n\n \n\n2. Kefil ile borçlu arasındaki ilişki\n\na. Güvence verilmesini ve borçtan kurtarılmasını isteme hakkı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "595",
    "text": "MADDE 595- Kefil, aşağıdaki durumlarda asıl borçludan güvence verilmesini ve borç muaccel olmuşsa, borçtan kurtarılmasını isteyebilir:\n\n1. Asıl borçlu, kefile karşı üstlendiği yükümlülüklere, özellikle belli bir süre içinde kendisini borçtan kurtarma vaadine aykırı davranmışsa.\n\n2. Asıl borçlu temerrüde düşmüşse veya yerleşim yerini diğer bir ülkeye nakletmesi yüzünden takibat önemli ölçüde güçleşmişse.\n\n3. Asıl borçlunun mali durumunun kötüleşmesi, güvencelerin değer kaybetmesi veya borçlunun kusuru sonucunda kefil için mevcut tehlike, kefaletin yapıldığı tarihe göre önemli ölçüde artmışsa.\n\n \n\nb. Kefilin rücu hakkı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "596",
    "text": "MADDE 596- Kefil, alacaklıya ifada bulunduğu ölçüde, onun haklarına halef olur. Kefil, bu hakları asıl borç muaccel olunca kullanabilir.\n\nKefil, aksi kararlaştırılmamışsa, rehin hakları ile aynı alacak için sağlanmış diğer güvencelerden sadece kefalet anında var olan veya bizzat asıl borçlu tarafından, sonradan özellikle bu alacak için verilmiş bulunanlara halef olur. Alacaklıya kısmen ifada bulunan kefil, rehin hakkının sadece bunu karşılayan kısmına halef olur. Alacaklının rehin konusu üzerinde geriye kalan alacak hakkı, kefilin rehin hakkından ön sırada gelir.\n\nKefil ile asıl borçlu arasındaki hukuki ilişkiden doğan istem ve def’iler saklıdır.\n\nBir alacağın güvencesini oluşturan rehin paraya çevrildiği veya borç rehin veren malik tarafından ödendiği takdirde malik, kefile karşı rücu hakkını, ancak kefil ile kendisi arasında böyle bir anlaşma varsa ya da rehin sonradan bir üçüncü kişi tarafından verilmişse kullanabilir.\n\nKefilin rücu hakkına ilişkin zamanaşımı, kefilin alacaklıya ifada bulunduğu anda işlemeye başlar.\n\nKefil, dava hakkı vermeyen veya yanılma ya da ehliyetsizlik sebebiyle asıl borçluyu bağlamayan bir borç için ödemede bulunduğu takdirde, asıl borçluya karşı rücu hakkına sahip değildir. Ancak, kefil zamanaşımına uğramış bir asıl borçtan sorumlu olmayı borçlunun vekili sıfatıyla üstlenmişse asıl borçlu, ona karşı vekâlet sözleşmesi hükümleri uyarınca sorumlu olur.\n\n \n\nc. Kefilin bildirim yükü"
  },
  {
    "kanun": "tbk",
    "kanunName": "Türk Borçlar Kanunu",
    "madde": "597",
    "text": "MADDE 597- Borcu tamamen veya kısmen ödeyen kefil, durumu borçluya bildirmek zorundadır.\n\nKefil, bu bildirimde bulunmazsa ve ödemeyi bilmeyen veya bilmesi gerekmeyen borçlu da alacaklıya ifada bulunursa, rücu hakkını kaybeder.\n\nKefilin, alacaklıya karşı sebepsiz zenginleşmeden doğan dava hakkı saklıdır.\n\n \n\nD. Sona ermesi\n\nI. Kanun gereğince"
  },
  {
    "kanun": "tbk",
    "kanunName": "Türk Borçlar Kanunu",
    "madde": "598",
    "text": "MADDE 598- Hangi sebeple olursa olsun, asıl borç sona erince, kefil de borcundan kurtulur.\n\nBorçlu ve kefil sıfatı aynı kişide birleşmiş olursa, alacaklı için kefaletten doğan özel yararlar saklı kalır.\n\nBir gerçek kişi tarafından verilmiş olan her türlü kefalet, buna ilişkin sözleşmenin kurulmasından başlayarak on yılın geçmesiyle kendiliğinden ortadan kalkar.\n\nKefalet, on yıldan fazla bir süre için verilmiş olsa bile, uzatılmış veya yeni bir kefalet verilmiş olmadıkça kefil, ancak on yıllık süre doluncaya kadar takip edilebilir.\n\nKefalet süresi, en erken kefaletin sona ermesinden bir yıl önce yapılmak kaydıyla, kefilin kefalet sözleşmesinin şekline uygun yazılı açıklamasıyla, azamî on yıllık yeni bir dönem için uzatılabilir.\n\n \n\nII. Kefaletten dönme"
  },
  {
    "kanun": "tbk",
    "kanunName": "Türk Borçlar Kanunu",
    "madde": "599",
    "text": "MADDE 599- Gelecekte doğacak bir borca kefalette, borçlunun borcun doğumundan önceki mali durumu, kefalet sözleşmesinin yapılmasından sonra önemli ölçüde bozulmuşsa veya mali durumunun, kefalet sırasında kefilin iyiniyetle varsaydığından çok daha kötü olduğu ortaya çıkmışsa, kefil alacaklıya yazılı bir bildirimde bulunarak, borç doğmadığı sürece her zaman kefalet sözleşmesinden dönebilir.\n\nKefil, alacaklının kefalete güvenmesi sebebiyle uğradığı zararı gidermekle yükümlüdür.\n\n\n\n\nIII. Süreli kefalette"
  },
  {
    "kanun": "tbk",
    "kanunName": "Türk Borçlar Kanunu",
    "madde": "600",
    "text": "MADDE 600- Süreli kefalette kefil, sürenin sonunda borcundan kurtulur.\n\nIV. Süreli olmayan kefalette"
  },
  {
    "kanun": "tbk",
    "kanunName": "Türk Borçlar Kanunu",
    "madde": "601",
    "text": "MADDE 601- Süreli olmayan kefalette kefil, asıl borç muaccel olunca, adi kefalette her zaman ve müteselsil kefalette ise, kanunun öngördüğü hâllerde, alacaklıdan, bir ay içinde borçluya karşı dava ve takip haklarını kullanmasını, varsa rehnin paraya çevrilmesi yoluyla takibe geçmesini ve ara vermeden takibe devam etmesini isteyebilir.\n\nBorç, alacaklının borçluya yapacağı bildirim sonucunda muaccel olacaksa kefil, kefalet sözleşmesinin kurulduğu tarihten bir yıl sonra alacaklıdan, bu bildirimi yapmasını ve borç bu suretle muaccel olunca, yukarıdaki fıkra hükümleri uyarınca takip ve dava haklarını kullanmasını isteyebilir.\n\nAlacaklı, kefilin bu istemlerini yerine getirmezse, kefil borcundan kurtulur.\n\n \n\nV. Çalışanlara kefalette"
  },
  {
    "kanun": "tbk",
    "kanunName": "Türk Borçlar Kanunu",
    "madde": "602",
    "text": "MADDE 602- Çalışanlara süreli olmayan kefalette kefil, her üç yılda bir, ertesi yılın sonunda geçerli olmak üzere sözleşmeyi feshettiğini bildirebilir.\n\n \n\nE. Uygulama alanı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "603",
    "text": "MADDE 603- Kefaletin şekline, kefil olma ehliyetine ve eşin rızasına ilişkin hükümler, gerçek kişilerce, kişisel güvence verilmesine ilişkin olarak başka ad altında yapılan diğer sözleşmelere de uygulanır.\n\n \n\nONALTINCI BÖLÜM\n\nKumar ve Bahis\n\nA. Alacağın dava ve takip edilememesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "604",
    "text": "MADDE 604- Kumar ve bahisten doğan alacak hakkında dava açılamaz ve takip yapılamaz.\n\nKumar veya bahis için bilerek verilen avanslar ve ödünç paralar ile kumar ve bahis niteliğinde oldukları takdirde, borsada işlem gören malların, yabancı paraların ve kıymetli evrakın fiyat farkı esası üzerine yapılan vadeli satışlar hakkında da aynı hüküm uygulanır.\n\n \n\nB. Borç senedi verme ve isteyerek ödeme"
  },
  {
    "kanun": "tbk",
    "kanunName": "Türk Borçlar Kanunu",
    "madde": "605",
    "text": "MADDE 605- Kumar oynayan veya bahse giren kişi tarafından imzalanmış adi borç veya kambiyo senedi üçüncü bir kişiye devredilmiş olsa bile, hiçbir kimse bunlara dayanarak dava açamaz ve takip yapamaz. Kıymetli evrakın iyiniyetli üçüncü kişilere sağladığı haklar saklıdır.\n\nKumar ve bahis borcu için isteyerek yapılan ödemeler geri alınamaz. Ancak, kumar veya bahsin usulüne göre yürütülmesi beklenmedik olayla veya diğer tarafın fiiliyle engellenmişse ya da diğer taraf kumar veya bahse hile karıştırmışsa, isteyerek yapılan ödeme geri alınabilir.\n\n\n\nC. Piyango ve diğer şans oyunları"
  },
  {
    "kanun": "tbk",
    "kanunName": "Türk Borçlar Kanunu",
    "madde": "606",
    "text": "MADDE 606- Düzenlenmesine kanun veya yetkili makamlarca izin verilmiş olmadıkça, piyango ve diğer şans oyunlarından doğan alacaklar hakkında dava açılamaz ve takip yapılamaz.\n\nİzin verilmemiş olan durumlarda, piyango ve diğer şans oyunları için de kumara ilişkin hükümler uygulanır.\n\nYabancı ülkelerde kendi kurallarına uygun olarak düzenlenen piyango ve diğer şans oyunları, Türkiye’de yetkili makamlarca bunlara ait biletlerin satılmasına izin verilmiş olmadıkça, yasal korumadan yararlanamazlar.\n\n \n\nONYEDİNCİ BÖLÜM\n\nÖmür Boyu Gelir ve Ölünceye Kadar Bakma Sözleşmeleri\n\n \n\nBİRİNCİ AYIRIM\n\nÖmür Boyu Gelir Sözleşmesi\n\nA. Tanımı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "607",
    "text": "MADDE 607- Ömür boyu gelir sözleşmesi, gelir borçlusunun gelir alacaklısına, içlerinden birinin veya üçüncü bir kişinin ömrü boyunca belirli dönemsel edimlerde bulunmayı üstlendiği sözleşmedir.\n\nSözleşme, aksine açık bir hüküm yoksa, gelir alacaklısının ömrü boyunca yapılmış sayılır.\n\nGelir borçlusunun veya üçüncü bir kişinin ömrüyle sınırlı olarak bağlanmış olan gelir, aksi kararlaştırılmamışsa gelir alacaklısının mirasçılarına geçer.\n\n \n\nB. Şekli"
  },
  {
    "kanun": "tbk",
    "kanunName": "Türk Borçlar Kanunu",
    "madde": "608",
    "text": "MADDE 608- Ömür boyu gelir sözleşmesi, yazılı şekilde yapılmadıkça geçerli olmaz.\n\n \n\nC. Gelir alacaklısının hakları\n\nI. Hakkın kullanılması"
  },
  {
    "kanun": "tbk",
    "kanunName": "Türk Borçlar Kanunu",
    "madde": "609",
    "text": "MADDE 609- Sözleşmede aksi kararlaştırılmamışsa ömür boyu gelir, her altı ayda bir ve peşin olarak ödenir.\n\nGelirin süresi ömrüne bağlanmış olan kişi, peşin ödeme öngörülen dönemin sona ermesinden önce ölse bile, o döneme ait gelirin tamamı gelir borçlusu tarafından borçlanılmış sayılır.\n\nGelir borçlusu iflas ederse, gelir alacaklısı, gelir borçlusunun yükümlü olduğu dönemsel gelirin elde edilebilmesi için ilgili sosyal güvenlik kurumunca ödenmesi gereken anaparaya denk düşen bir parayı iflas masasına kaydettirme hakkını elde eder.\n\n \n\nII. Devredilebilmesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "610",
    "text": "MADDE 610- Sözleşmeyle aksi kararlaştırılmamışsa gelir alacaklısı, haklarını başkasına devredebilir.\n\n \n\nİKİNCİ AYIRIM\n\nÖlünceye Kadar Bakma Sözleşmesi\n\nA. Tanımı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "611",
    "text": "MADDE 611- Ölünceye kadar bakma sözleşmesi, bakım borçlusunun bakım alacaklısını ölünceye kadar bakıp gözetmeyi, bakım alacaklısının da bir malvarlığını veya bazı malvarlığı değerlerini ona devretme borcunu üstlendiği sözleşmedir.\n\nBakım borçlusu, bakım alacaklısı tarafından mirasçı atanmışsa, ölünceye kadar bakma sözleşmesine miras sözleşmesine ilişkin hükümler uygulanır.\n\n \n\nB. Şekli"
  },
  {
    "kanun": "tbk",
    "kanunName": "Türk Borçlar Kanunu",
    "madde": "612",
    "text": "MADDE 612- Ölünceye kadar bakma sözleşmesi, mirasçı atanmasını içermese bile, miras sözleşmesi şeklinde yapılmadıkça geçerli olmaz.\n\nSözleşme, Devletçe tanınmış bir bakım kurumu tarafından yetkili makamların belirlediği koşullara uyularak yapılmışsa, geçerliliği için yazılı şekil yeterlidir.\n\n \n\nC. Güvencesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "613",
    "text": "MADDE 613- Bakım borçlusuna bir taşınmazını devretmiş olan bakım alacaklısı, haklarını güvence altına almak üzere, bu taşınmaz üzerinde satıcı gibi yasal ipotek hakkına sahiptir.\n\n \n\nD. Konusu"
  },
  {
    "kanun": "tbk",
    "kanunName": "Türk Borçlar Kanunu",
    "madde": "614",
    "text": "MADDE 614- Bakım alacaklısı, sözleşmenin kurulmasıyla bakım borçlusunun aile topluluğuna katılmış olur. Bakım borçlusu, almış olduğu malların değerine ve bakım alacaklısının daha önce sahip olduğu sosyal durumuna göre hakkaniyetin gerektirdiği edimleri, bakım alacaklısına ifa etmekle yükümlüdür.\n\nBakım borçlusu, bakım alacaklısına özellikle uygun gıda ve konut sağlamak, hastalığında gerekli özenle bakmak ve onu tedavi ettirmek zorundadır.\n\nKabul ettikleri kişilere ölünceye kadar bakma amacıyla kurulmuş olan kurumların bakım borcunun kapsamı ve ifası, kendilerince hazırlanarak yetkili makamların onayından geçen genel düzenlemelerle belirlenir. Bu düzenlemeler, sözleşmenin içeriğinden sayılır.\n\n \n\nE. İptali ve tenkisi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "615",
    "text": "MADDE 615- Bakım alacaklısı, ölünceye kadar bakma sözleşmesi yüzünden kanuna göre nafaka yükümlüsü olduğu kişilere karşı yükümlülüğünü yerine getirme imkânını kaybediyorsa, bundan yoksun kalanlar sözleşmenin iptalini isteyebilirler.\n\nHâkim, sözleşmenin iptali yerine, bakım borçlusunun ifa edeceği edimlerden mahsup edilmek üzere, bakım alacaklısının nafaka yükümlüsü olduğu kişilere nafaka ödemesine karar verebilir.\n\nMirasçıların tenkis ve alacaklıların iptal davası açma hakları saklıdır.\n\n \n\nF. Sona ermesi\n\nI. Önel verilerek fesih"
  },
  {
    "kanun": "tbk",
    "kanunName": "Türk Borçlar Kanunu",
    "madde": "616",
    "text": "MADDE 616- Tarafların edimleri arasında önemli ölçüde oransızlık bulunur ve fazla alan taraf kendisine bağışta bulunulma amacı güdüldüğünü ispat edemezse diğer taraf, altı ay önce bildirimde bulunmak koşuluyla, sözleşmeyi her zaman feshedebilir. Bu oransızlığın tespitinde, ilgili sosyal güvenlik kurumunca, bakım borçlusuna verilenin değerine denk düşen anapara değeri ile bağlanacak irat arasındaki fark esas alınır.\n\nSözleşmenin sona erdirilmesi anına kadar geçen sürede ifa edilmiş edimler, anapara ve faiziyle birlikte değerlendirilerek, denkleştirme sonucunda alacaklı çıkan tarafa geri verilir.\n\n \n\nII. Önel verilmeksizin fesih"
  },
  {
    "kanun": "tbk",
    "kanunName": "Türk Borçlar Kanunu",
    "madde": "617",
    "text": "MADDE 617- Sözleşmeden doğan borçlara aykırı davranılması sebebiyle sözleşmenin devamı çekilmez hâle gelir veya başkaca önemli sebepler sözleşmenin devamını imkânsız hâle getirir ya da aşırı ölçüde güçleştirirse, taraflardan her biri sözleşmeyi önel vermeksizin feshedebilir. Sözleşme bu sebeplerden birine dayanılarak feshedildiği takdirde kusurlu taraf, aldığı şeyi geri verir ve kusursuz tarafa, bu yüzden uğradığı zarara karşılık uygun bir tazminat ödemekle yükümlü olur.\n\nHâkim, sözleşmenin önel verilmeksizin feshini yerinde bulabileceği gibi, taraflardan birinin istemiyle veya kendiliğinden, aile topluluğu içinde yaşamalarına son vererek, bakım alacaklısına ömür boyu gelir bağlayabilir.\n\n \n\nIII. Bakım borçlusunun ölümü"
  },
  {
    "kanun": "tbk",
    "kanunName": "Türk Borçlar Kanunu",
    "madde": "618",
    "text": "MADDE 618- Bakım borçlusu ölürse bakım alacaklısı, bir yıl içinde sözleşmenin feshini isteyebilir. Bu durumda bakım alacaklısı, bakım borçlusunun iflası hâlinde, iflas masasından isteyebileceği miktara eşit bir paranın kendisine ödenmesini, bakım borçlusunun mirasçılarından isteyebilir.\n\n \n\nG. Devredilemezlik, iflas ve haciz hâlinde istem"
  },
  {
    "kanun": "tbk",
    "kanunName": "Türk Borçlar Kanunu",
    "madde": "619",
    "text": "MADDE 619- Bakım alacaklısı, hakkını başkasına devredemez.\n\nBakım borçlusunun iflası hâlinde bakım alacaklısı, borçlunun ödemekle yükümlü olduğu dönemsel gelirin elde edilebilmesi için ilgili sosyal güvenlik kurumunca ödenmesi gereken anapara değerine eşit bir parayı, iflas masasına alacak kaydettirme hakkını elde eder.\n\nBakım alacaklısı, bu alacağını karşılamak üzere, üçüncü kişilerce borçluya karşı yürütülmekte olan hacze katılabilir.\n\n\n\n\nONSEKİZİNCİ BÖLÜM\n\nAdi Ortaklık Sözleşmesi\n\nA. Tanımı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "620",
    "text": "MADDE 620- Adi ortaklık sözleşmesi, iki ya da daha fazla kişinin emeklerini ve mallarını ortak bir amaca erişmek üzere birleştirmeyi üstlendikleri sözleşmedir.\n\nBir ortaklık, kanunla düzenlenmiş ortaklıkların ayırt edici niteliklerini taşımıyorsa, bu bölüm hükümlerine tabi adi ortaklık sayılır.\n\n \n\nB. Ortaklar arasındaki ilişki\n\nI. Katılım payı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "621",
    "text": "MADDE 621- Her ortak, para, alacak veya başka bir mal ya da emek olarak, ortaklığa bir katılım payı koymakla yükümlüdür.\n\nSözleşmede aksi kararlaştırılmamışsa katılım payları, ortaklığın amacının gerektirdiği önem ve nitelikte ve birbirine eşit olmak zorundadır.\n\nBir ortağın katılım payı, bir şeyin kullandırılmasından oluşuyorsa kira sözleşmesindeki; bir şeyin mülkiyetinden oluşuyorsa satış sözleşmesindeki hasara, ayıptan ve zapttan sorumluluğa ilişkin hükümler kıyas yoluyla uygulanır.\n\n \n\nII. Kazanç ve zarar\n\n1. Kazancın paylaşılması"
  },
  {
    "kanun": "tbk",
    "kanunName": "Türk Borçlar Kanunu",
    "madde": "622",
    "text": "MADDE 622- Ortaklar, niteliği gereği ortaklığa ait olan bütün kazançları aralarında paylaşmakla yükümlüdürler.\n\n \n\n2. Kazanç ve zarara katılma"
  },
  {
    "kanun": "tbk",
    "kanunName": "Türk Borçlar Kanunu",
    "madde": "623",
    "text": "MADDE 623- Sözleşmede aksi kararlaştırılmamışsa, her ortağın kazanç ve zarardaki payı, katılım payının değerine ve niteliğine bakılmaksızın eşittir.\n\nSözleşmede ortakların kazanç veya zarara katılım paylarından biri belirlenmişse bu belirleme, diğerindeki payı da ifade eder.\n\nBir ortağın zarara katılmaksızın yalnız kazanca katılacağına ilişkin anlaşma, ancak katılma payı olarak yalnızca emeğini koymuş olan ortak için geçerlidir.\n\n \n\nIII. Ortaklığın kararları"
  },
  {
    "kanun": "tbk",
    "kanunName": "Türk Borçlar Kanunu",
    "madde": "624",
    "text": "MADDE 624- Ortaklığın kararları, bütün ortakların oybirliğiyle alınır.\n\nSözleşmede kararların oy çokluğuyla alınacağı belirtilmişse çoğunluk, ortak sayısına göre belirlenir.\n\n \n\nIV. Ortaklığın yönetimi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "625",
    "text": "MADDE 625- Yönetim, sözleşme veya kararla yalnızca bir veya birden çok ortağa ya da üçüncü bir kişiye bırakılmış olmadıkça, bütün ortaklar ortaklığı yönetme hakkına sahiptir.\n\nOrtaklık, ortakların tümü veya birkaçı tarafından yönetilmekte ise, bunlardan her biri, diğerleri katılmaksızın işlem yapabilir; ancak ortaklığı yönetmeye yetkili olan her ortak, tamamlanmasından önce işleme itiraz etmek suretiyle, bu işlemin yapılmasını engelleyebilir.\n\nOrtaklığa genel yetkili bir temsilci atanması ve ortaklığın olağan dışı işlerinin yürütülmesi için, bütün ortakların oybirliği gereklidir. Ancak, gecikmesinde sakınca olan hâllerde, bu konuda yönetici ortaklardan her biri yetkilidir.\n\n \n\nV. Ortaklar arasındaki sorumluluk\n\n1. Rekabet yasağı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "626",
    "text": "MADDE 626- Ortaklar, kendilerinin veya üçüncü kişilerin menfaatine olarak, ortaklığın amacını engelleyici veya zarar verici işleri yapamazlar.\n\n \n\n2. Ortakların yaptıkları giderler ve işler"
  },
  {
    "kanun": "tbk",
    "kanunName": "Türk Borçlar Kanunu",
    "madde": "627",
    "text": "MADDE 627- Ortaklardan birinin ortaklık işleri için yaptığı giderlerden veya üstlendiği borçlardan dolayı diğer ortaklar, ona karşı sorumlu olurlar; bu ortağın, yönetim işleri yüzünden doğrudan doğruya uğradığı zararlar ile ortaklığın yönetiminden kaynaklanan tehlikeler sonucunda doğan zararları, diğer ortaklar gidermekle yükümlüdürler.\n\nOrtaklığa avans olarak para veren ortak, verdiği günden başlamak üzere faiz isteyebilir.\n\nYükümlü olmadığı hâlde ortaklık işleri için emek sarfetmiş olan bir ortak, hakkaniyetin gerektirdiği bir karşılık ödenmesini isteyebilir.\n\n \n\n3. Özen borcu"
  },
  {
    "kanun": "tbk",
    "kanunName": "Türk Borçlar Kanunu",
    "madde": "628",
    "text": "MADDE 628- Her ortak, ortaklık işlerinde kendi işlerinde olduğu ölçüde çaba ve özen göstermekle yükümlüdür.\n\nHer ortak, diğerlerine karşı, kendi kusuruyla verdiği zararları, başka işlerde ortaklığa sağladığı menfaatlerle mahsup ettirme hakkı olmaksızın gidermekle yükümlüdür.\n\nOrtaklık işlerini ücret karşılığı yürüten ortak, vekâlet hükümlerine göre sorumlu olur.\n\n \n\nVI. Yönetim yetkisinin kaldırılması ve sınırlanması"
  },
  {
    "kanun": "tbk",
    "kanunName": "Türk Borçlar Kanunu",
    "madde": "629",
    "text": "MADDE 629- Ortaklık sözleşmesiyle ortaklardan birine verilen yönetim yetkisi, haklı bir sebep olmaksızın, diğer ortaklarca kaldırılamaz ve sınırlanamaz.\n\nOrtaklık sözleşmesinde yetkinin kaldırılamayacağına ilişkin bir hüküm bulunsa bile, haklı bir sebep varsa, diğer ortaklardan her biri yönetim yetkisini kaldırabilir.\n\nHaklı sebepler, özellikle yönetici ortağın görevini aşırı ölçüde ihmal etmesi veya iyi yönetim için gerekli olan yeteneği kaybetmesi durumlarında vardır.\n\n \n\nVII. Yönetici ortaklar ile diğer ortaklar arasındaki ilişki\n\n1. Genel olarak"
  },
  {
    "kanun": "tbk",
    "kanunName": "Türk Borçlar Kanunu",
    "madde": "630",
    "text": "MADDE 630- Kanunun bu bölümünde veya ortaklık sözleşmesinde aksine hüküm bulunmadıkça, yönetici ortaklar ile diğer ortaklar arasındaki ilişkiler, vekâlet sözleşmesine ilişkin hükümlere tabidir.\n\nOrtaklığı yönetme yetkisi bulunmayan bir ortağın, ortaklığın işlerini görmesi veya bu yetkiye sahip ortağın yetkisini aşması hâllerinde, vekâletsiz işgörmeye ilişkin hükümler uygulanır.\n\nYönetici ortaklar, yılda en az bir defa hesap vermek ve kazanç paylarını ortaklara ödemekle yükümlüdürler. Hesap döneminin uzatılmasına ilişkin anlaşma kesin olarak hükümsüzdür. Ortaklığı yönetenin ortaklardan birisi olmaması durumunda da aynı kural uygulanır.\n\n \n\n2. Ortaklık işlerini inceleme"
  },
  {
    "kanun": "tbk",
    "kanunName": "Türk Borçlar Kanunu",
    "madde": "631",
    "text": "MADDE 631- Yönetim yetkisi olmasa bile, her ortağın, ortaklığın işleyişi hakkında bilgi alma, defter ve kayıtlarını inceleme, bunlardan örnek alma ve mali durumu hakkında özet çıkarma hakkı vardır.\n\nAksine sözleşmeler kesin olarak hükümsüzdür.\n\n \n\nVIII. Ortaklar arasındaki ve ortaklık yapısındaki değişiklikler\n\n1. Yeni ortak alımı ve alt katılım"
  },
  {
    "kanun": "tbk",
    "kanunName": "Türk Borçlar Kanunu",
    "madde": "632",
    "text": "MADDE 632- Ortaklığa, yeni bir ortak alınması, bütün ortakların rızasına bağlıdır.\n\nOrtaklardan biri tek taraflı olarak bir üçüncü kişiyi ortaklıktaki payına ortak eder veya payını ona devrederse, bu üçüncü kişi ortak sıfatını kazanamaz.\n\n \n\n2. Ortaklıktan çıkma ve çıkarılma\n\na. Genel olarak"
  },
  {
    "kanun": "tbk",
    "kanunName": "Türk Borçlar Kanunu",
    "madde": "633",
    "text": "MADDE 633- Bir ortağın fesih bildiriminde bulunması, kısıtlanması, iflası, tasfiyedeki payının cebrî icra yoluyla paraya çevrilmesi veya ölmesi hâlinde, sözleşmede ortaklığın diğer ortaklarla devam edeceğine ilişkin bir hüküm varsa, bu durumlardan biri gerçekleştiğinde, o ortak veya temsilcisi ya da ölen ortağın mirasçısı ortaklıktan çıkabilir veya diğer ortaklar tarafından yazılı olarak yapılacak bir bildirimle ortaklıktan çıkarılabilir.\n\n \n\nb. Ortaklık payının tasfiyesi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "634",
    "text": "MADDE 634- Bir ortağın ortaklıktan çıkması veya çıkarılması durumunda payı, diğer ortaklara payları oranında kendiliğinden geçer.\n\nDiğer ortaklar, ortaklıktan çıkan veya çıkarılan ortağa, kullanımını ortaklığa bıraktığı eşyayı geri vermekle yükümlü oldukları gibi, kendisini ortaklığın muaccel borçlarından doğan müteselsil sorumluluktan kurtararak, ortak sıfatının sona erdiği tarihte ortaklık tasfiye edilmiş olsaydı ödenmesi gereken tasfiye payını ödemekle yükümlüdürler. Ortaklığın henüz muaccel olmayan borçları için diğer ortaklar, çıkan veya çıkarılan ortağı borçtan kurtarmak yerine, kendisine bir güvence verebilirler.\n\nÇıkan veya çıkarılan ortağın tasfiye payı, ortaklık sıfatının sona erdiği tarih itibarıyla, mali işlerde uzman bir kişiye hesaplattırılır. Tarafların uzman kişi üzerinde anlaşamamaları durumunda bu kişi, hâkim tarafından atanır.\n\n\n\n\nc. Malvarlığının yetersizliği"
  },
  {
    "kanun": "tbk",
    "kanunName": "Türk Borçlar Kanunu",
    "madde": "635",
    "text": "MADDE 635- Ortaklık sıfatının sona erdiği tarihte, ortaklığın malvarlığı, borçlarını karşılamaya yetmezse, çıkan veya çıkarılan ortak, payına düşen borç tutarını, zarara katılmaya ilişkin düzenlemeler çerçevesinde diğer ortaklara ödemekle yükümlüdür.\n\n \n\nd. Tamamlanmamış işler"
  },
  {
    "kanun": "tbk",
    "kanunName": "Türk Borçlar Kanunu",
    "madde": "636",
    "text": "MADDE 636- Çıkan veya çıkarılan ortak, ortak olduğu dönemde henüz sonuçlanmamış işlerden doğan kâra veya zarara katılır.\n\nOrtaklık sıfatı sona eren kişi, o hesap yılı sonu itibarıyla, tamamlanmış olan işler sebebiyle varsa ortaklıktan kendisine düşecek kâr payını; devam eden işler hakkında da gerekli bilgiyi isteyebilir.\n\n \n\nC. Ortakların üçüncü kişilerle ilişkisi\n\nI. Temsil"
  },
  {
    "kanun": "tbk",
    "kanunName": "Türk Borçlar Kanunu",
    "madde": "637",
    "text": "MADDE 637- Kendi adına ve ortaklık hesabına bir üçüncü kişi ile işlemde bulunan ortak, bu kişiye karşı bizzat kendisi alacaklı ve borçlu olur.\n\nOrtaklardan biri, ortaklık veya bütün ortaklar adına bir üçüncü kişi ile işlem yaparsa, diğer ortaklar ancak temsile ilişkin hükümler uyarınca, bu kişinin alacaklısı veya borçlusu olurlar.\n\nKendisine yönetim görevi verilen ortağın, ortaklığı veya bütün ortakları üçüncü kişilere karşı temsil etme yetkisi var sayılır. Ancak, temsil yetkisine sahip yönetici ortağın yapacağı önemli tasarruf işlemlerine ilişkin yetkinin, bütün ortakların oybirliğiyle verilmiş olması ve yetki belgesinde bu hususun açıkça belirtilmiş olması şarttır.\n\n \n\nII. Temsilin sonuçları"
  },
  {
    "kanun": "tbk",
    "kanunName": "Türk Borçlar Kanunu",
    "madde": "638",
    "text": "MADDE 638- Ortaklık için edinilen veya ortaklığa devredilen şeyler, alacaklar ve ayni haklar, ortaklık sözleşmesi çerçevesinde elbirliği hâlinde bütün ortaklara ait olur.\n\nOrtaklık sözleşmesinde aksine bir hüküm bulunmadıkça, bir ortağın alacaklıları, haklarını ancak o ortağın tasfiyedeki payı üzerinde kullanabilirler.\n\nOrtaklar, birlikte veya bir temsilci aracılığı ile, bir üçüncü kişiye karşı, ortaklık ilişkisi çerçevesinde üstlendikleri borçlardan, aksi kararlaştırılmamışsa müteselsilen sorumlu olurlar.\n\n \n\nD. Ortaklığın sona ermesi\n\nI. Sona erme sebepleri\n\n1. Genel olarak"
  },
  {
    "kanun": "tbk",
    "kanunName": "Türk Borçlar Kanunu",
    "madde": "639",
    "text": "MADDE 639- Ortaklık, aşağıdaki durumlarda sona erer:\n\n1. Ortaklık sözleşmesinde öngörülen amacın gerçekleşmesi veya gerçekleşmesinin imkânsız duruma gelmesiyle.\n\n2. Sözleşmede ortaklığın mirasçılarla sürdürülmesi konusunda bir hüküm yoksa, ortaklardan birinin ölmesiyle.\n\n3. Sözleşmede ortaklığın devam edeceğine ilişkin bir hüküm yoksa, bir ortağın kısıtlanması, iflası veya tasfiyedeki payının cebrî icra yoluyla paraya çevrilmesiyle.\n\n4. Bütün ortakların oybirliğiyle karar vermesiyle.\n\n5. Ortaklık için kararlaştırılmış olan sürenin bitmesiyle.\n\n6. Ortaklık sözleşmesinde feshi bildirme hakkı saklı tutulmuş veya ortaklık belirsiz bir süre için ya da ortaklardan birinin ömrü boyunca kurulmuşsa, bir ortağın fesih bildiriminde bulunmasıyla.\n\n7. Haklı sebeplerin bulunması hâlinde, her zaman başkaca koşul aranmaksızın, fesih istemi üzerine mahkeme kararıyla.\n\n \n\n2. Belirsiz süreli ortaklık"
  },
  {
    "kanun": "tbk",
    "kanunName": "Türk Borçlar Kanunu",
    "madde": "640",
    "text": "MADDE 640- Ortaklık, belirsiz süre için veya ortaklardan birinin ömrü boyunca sürmek üzere kurulmuşsa, ortaklardan her biri, altı ay önceden fesih bildiriminde bulunabilir.\n\nFesih bildirimi, dürüstlük kurallarına aykırı olarak ve özellikle uygun olmayan bir zamanda yapılamaz. Fesih bildirimi, ancak hesap yılı sonunda hüküm ifade eder.\n\nSözleşmede öngörülmüş olan sürenin bitiminden sonra ortaklık, ortakların örtülü iradesiyle sürdürülürse, belirsiz süreli ortaklığa dönüşür.\n\n \n\nII. Sona ermenin ortaklığın yönetimine etkisi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "641",
    "text": "MADDE 641- Ortaklık, fesih bildiriminden başka bir yolla sona ererse, bir ortağın ortaklık işlerini yönetme konusundaki yetkisi, sona ermeyi öğrendiği veya durumun gerektirdiği özeni gösterseydi öğrenebileceği zamana kadar, kendisi hakkında devam eder.\n\nOrtaklık, ortaklardan birinin ölümüyle sona ererse, ölen ortağın mirasçısı, durumu hemen diğer ortaklara bildirmekle yükümlüdür. Mirasçı, gerekli önlemler alınıncaya kadar, ölen ortağın daha önce yürütmekte olduğu işlere, dürüstlük kuralları çerçevesinde devam eder. Diğer ortaklar da, geçici olarak, ortaklık işlerini aynı şekilde yürütmeye devam ederler.\n\n \n\nIII. Tasfiye\n\n1. Katılım payı için yapılacak işlem"
  },
  {
    "kanun": "tbk",
    "kanunName": "Türk Borçlar Kanunu",
    "madde": "642",
    "text": "MADDE 642- Katılım payı olarak bir şeyin mülkiyetini koyan ortak, ortaklığın sona ermesi üzerine yapılacak tasfiye sonucunda, o şeyi olduğu gibi geri alamaz; ancak koyduğu katılım payına ne değer biçilmişse, o değeri isteyebilir.\n\nBu değer belirlenmemişse, geri alma, o şeyin katılım payı olarak konduğu zamandaki değeri üzerinden yapılır.\n\n \n\n2. Kazanç ve zararın paylaşımı"
  },
  {
    "kanun": "tbk",
    "kanunName": "Türk Borçlar Kanunu",
    "madde": "643",
    "text": "MADDE 643- Ortaklığın borçları ödendikten ve ortaklardan her birinin ortaklığa verdiği avanslar ile ortaklık için yaptığı giderler ve koymuş olduğu katılım payı geri verildikten sonra bir şey artarsa, bu kazanç, ortaklar arasında paylaşılır.\n\nOrtaklığın, borçlar, giderler ve avanslar ödendikten sonra kalan varlığı, ortakların koydukları katılım paylarının geri verilmesine yetmezse, zarar ortaklar arasında paylaşılır.\n\n \n\n3. Tasfiye usulü"
  },
  {
    "kanun": "tbk",
    "kanunName": "Türk Borçlar Kanunu",
    "madde": "644",
    "text": "MADDE 644- Ortaklığın sona ermesi hâlinde tasfiye, yönetici olmayan ortaklar da dâhil olmak üzere, bütün ortakların elbirliğiyle yapılır. Ancak, ortaklık sözleşmesinde, ortaklardan biri tarafından kendi adına ve ortaklık hesabına belirli bazı işlemlerin yapılması öngörülmüşse, bu ortak, ortaklığın sona ermesinden sonra da o işlemleri tek başına yapmak ve diğerlerine hesap vermekle yükümlüdür.\n\nOrtaklar, tasfiye işlerini yürütmek üzere tasfiye görevlisi atayabilirler. Bu konuda anlaşamamaları hâlinde, ortaklardan her biri, tasfiye görevlisinin hâkim tarafından atanması isteminde bulunabilir.\n\nTasfiye görevlisine ödenecek ücret, sözleşmede buna ilişkin bir hüküm veya ortaklarca oybirliğiyle verilmiş bir karar yoksa tasfiyenin gerektirdiği emek ile ortaklık malvarlığının geliri göz önünde tutularak hâkim tarafından belirlenir ve ortaklık malvarlığından, buna imkân bulunamazsa, ortaklardan müteselsilen karşılanır.\n\nTasfiye usulüne veya tasfiye sonucunda her bir ortağa dağıtılacak paya ilişkin olarak doğabilecek uyuşmazlıklar, ilgililerin istemi üzerine hâkim tarafından çözüme bağlanır.\n\n \n\nIV. Üçüncü kişilere karşı sorumluluk"
  },
  {
    "kanun": "tbk",
    "kanunName": "Türk Borçlar Kanunu",
    "madde": "645",
    "text": "MADDE 645- Ortaklığın sona ermesi, üçüncü kişilere karşı olan yükümlülükleri değiştirmez.\n\n \n\nTürk Medenî Kanunu ile ilişkisi"
  },
  {
    "kanun": "tbk",
    "kanunName": "Türk Borçlar Kanunu",
    "madde": "646",
    "text": "MADDE 646- Bu Kanun, 22/11/2001 tarihli ve 4721 sayılı Türk Medenî Kanununun Beşinci Kitabı olup, onun tamamlayıcısıdır.\n\n \n\nYürürlükten kaldırılan Kanun"
  },
  {
    "kanun": "tbk",
    "kanunName": "Türk Borçlar Kanunu",
    "madde": "647",
    "text": "MADDE 647- 22/4/1926 tarihli ve 818 sayılı Borçlar Kanunu yürürlükten kaldırılmıştır.\n\n \n\nGEÇİCİ MADDE 1- (Ek:8/6/2022-7409/4 md.)\n\nKonut kiraları bakımından bu maddenin yürürlüğe girdiği tarih ilâ 1/7/2023 (bu tarih dâhil) tarihleri arasında yenilenen kira dönemlerinde uygulanacak kira bedeline ilişkin anlaşmalar, bir önceki kira yılına ait kira bedelinin yüzde yirmi beşini geçmemek koşuluyla geçerlidir. Bir önceki kira yılının tüketici fiyat endeksindeki oniki aylık ortalamalara göre değişim oranının yüzde yirmi beşin altında kalması halinde değişim oranı geçerlidir. Bu kural, bir yıldan daha uzun süreli kira sözleşmelerinde de uygulanır. Bu oranları geçecek şekilde yapılan sözleşmeler, fazla miktar yönünden geçersizdir. Bu fıkra hükmü, 344 üncü maddenin ikinci fıkrası uyarınca hâkim tarafından verilecek kararlar bakımından da uygulanır.\n\n \n\nGEÇİCİ MADDE 2- (Ek: 14/7/2023-7456/23 md.)\n\nKonut kiraları bakımından 2/7/2023 ilâ 1/7/2024 (bu tarihler dâhil) tarihleri arasında yenilenen kira dönemlerinde uygulanacak kira bedeline ilişkin anlaşmalar, bir önceki kira yılına ait kira bedelinin yüzde yirmi beşini geçmemek koşuluyla geçerlidir. Bir önceki kira yılının tüketici fiyat endeksindeki oniki aylık ortalamalara göre değişim oranının yüzde yirmi beşin altında kalması halinde değişim oranı geçerlidir. Bu kural, bir yıldan daha uzun süreli kira sözleşmelerinde de uygulanır. Bu oranları geçecek şekilde yapılan sözleşmeler, fazla miktar yönünden geçersizdir. Bu fıkra hükmü, 344 üncü maddenin ikinci fıkrası uyarınca hâkim tarafından verilecek kararlar bakımından da uygulanır.\n\n \n\nYürürlük"
  },
  {
    "kanun": "tbk",
    "kanunName": "Türk Borçlar Kanunu",
    "madde": "648",
    "text": "MADDE 648- Bu Kanun 1 Temmuz 2012 tarihinde yürürlüğe girer.\n\n \n\nYürütme"
  },
  {
    "kanun": "tbk",
    "kanunName": "Türk Borçlar Kanunu",
    "madde": "649",
    "text": "MADDE 649- Bu Kanun hükümlerini Bakanlar Kurulu yürütür.\n\n \n\n \n\n6098 SAYILI KANUNA İŞLENEMEYEN HÜKÜMLER\n\n1- 31/3/2011 tarihli ve 6217 sayılı Kanunun hükmüdür:\n\nGEÇİCİ MADDE 2 – (Değişik: 4/7/2012-6353/53 md.)\n\nKiracının Türk Ticaret Kanununda tacir olarak sayılan kişiler ile özel hukuk ve kamu hukuku tüzel kişileri olduğu işyeri kiralarında, 11/1/2011 tarihli ve 6098 sayılı Türk Borçlar Kanununun 323, 325, 331, 340, 342, 343, 344, 346 ve 354 üncü maddeleri 1/7/2012 tarihinden itibaren 8 yıl süreyle uygulanmaz. Bu halde, kira sözleşmelerinde bu maddelerde belirtilmiş olan konulara ilişkin olarak sözleşme serbestisi gereği kira sözleşmesi hükümleri tatbik olunur. Kira sözleşmelerinde hüküm olmayan hallerde mülga Borçlar Kanunu hükümleri uygulanır.\n\n \n\n \n\n6098 SAYILI KANUNA EK VE DEĞİŞİKLİK GETİREN MEVZUATIN VEYA\n\nANAYASA MAHKEMESİ KARARLARININ YÜRÜRLÜĞE GİRİŞ\n\nTARİHLERİNİ GÖSTERİR TABLO\n\n \n\nDeğiştiren Kanunun/ KHK’nin veya İptal Eden Anayasa Mahkemesi Kararının Numarası\n\n\t\n\n6098 Sayılı Kanunun Değişen veya İptal Edilen Maddeleri\n\n\t\n\nYürürlüğe Giriş Tarihi\n\n\n\n\n6111\n\n\t\n\n15\n\n\t\n\n1/7/2012\n\n\n\n\n6217\n\n\t\n\nİşlenemeyen Hüküm\n\n\t\n\n14/4/2011\n\n\n\n\n6353\n\n\t\n\nİşlenemeyen Hüküm\n\n\t\n\n12/7/2012\n\n\n\n\n6455\n\n\t\n\n584\n\n\t\n\n11/4/2013\n\n\n\n\nKHK/700\n\n\t\n\n256, 407\n\n\t\n\n24/6/2018 tarihinde birlikte yapılan Türkiye Büyük Millet Meclisi ve Cumhurbaşkanlığı seçimleri sonucunda Cumhurbaşkanının andiçerek göreve başladığı tarihte\n\n(9/7/2018)\n\n\n\n\n7161\n\n\t\n\n344\n\n\t\n\n1/1/2019 tarihinden geçerli olmak üzere yayımı tarihinde\n\n\n\n\n7409\n\n\t\n\nGeçici Madde 1\n\n\t\n\n11/6/2022\n\n\n\n\n7456\n\n\t\n\nGeçici Madde 2\n\n\t\n\n15/7/2023\n\n \n\n\n\n\n[1] 2/7/2018 tarihli ve 700 sayılı Kanun Hükmünde Kararnamenin 190 ıncı maddesiyle bu fıkrada yer alan “Bakanlar Kurulu” ibaresi “Cumhurbaşkanı” şeklinde değiştirilmiştir.\n\n[2] Bu madde 1/7/2012 tarihinden itibaren 8 yıl süreyle uygulanmaz. Bu halde, kira sözleşmelerinde bu maddelerde belirtilmiş olan konulara ilişkin olarak sözleşme serbestisi gereği kira sözleşmesi hükümleri tatbik olunur. Kira sözleşmelerinde hüküm olmayan hallerde mülga Borçlar Kanunu hükümleri uygulanır.\n\n[3] 17/1/2019 tarihli ve 7161 sayılı Kanunun 56 ncı maddesiyle, bu maddenin birinci ve ikinci fıkrasında yer alan “üretici fiyat endeksindeki artış” ibareleri “tüketici fiyat endeksindeki oniki aylık ortalamalara göre değişim” şeklinde değiştirilmiştir.\n\n[4] 17/1/2019 tarihli ve 7161 sayılı Kanunun 56 ncı maddesiyle , bu maddenin üçüncü fıkrasında yer alan “üretici fiyat endeksindeki artış” ibaresi “tüketici fiyat endeksindeki oniki aylık ortalamalara göre değişim” şeklinde değiştirilmiş ve maddenin dördüncü fıkrasına “kararlaştırılmışsa,” ibaresinden sonra gelmek üzere “20/2/1930 tarihli ve 1567 sayılı Türk Parasının Kıymetini Koruma Hakkında Kanun hükümleri saklı kalmak şartıyla,” ibaresi eklenmiştir.\n\n[5] 2/7/2018 tarihli ve 700 sayılı Kanun Hükmünde Kararnamenin 190 ıncı maddesiyle bu fıkrada yer alan “Çalışma ve Sosyal Güvenlik Bakanlığı, Maliye Bakanlığı ve Hazine Müsteşarlığından sorumlu Devlet Bakanlığı müştereken” ibaresi “Cumhurbaşkanlığı” şeklinde değiştirilmiştir."
  }
]